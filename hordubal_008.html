<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="">
    <meta name="apple-mobile-web-app-capable" content="yes">
    <title>Hordubal</title>
    <link rel="stylesheet" href="./style/style.min.css" media="screen" integrity="sha256-zqwh2ZAv03c4MNRG04qGapqDfOESw/lqZB7l4xi1RyY=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./hordubal_007.html">
    <link rel="next" href="./hordubal_009.html">
    <meta name="nb-order" content="7">
    <link rel="self" href="hordubal_008.html">
    <meta name="nb-identifier" content="capek-hordubal-478d645">
    <meta name="nb-role" content="chapter">
  </head>
  <body data-nb-words="13197" data-nb-chars="72544" class="nb-role-chapter nb-custom-style">
    <nav role="doc-toc">
      <ul class="plain"></ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./hordubal_007.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="0" data-nb-chars="0"></h1>
        <h3 id="x" class="chunk" data-nb-ref-number="2" data-nb-words="1" data-nb-chars="2"><span class="idea" data-nb-ref-number="1" id="idea1" data-nb-words="1" data-nb-chars="2">X.</span></h3>
        <p class="chunk" data-nb-ref-number="3" data-nb-words="6" data-nb-chars="35"><span class="idea" data-nb-ref-number="2" id="idea2" data-nb-words="6" data-nb-chars="35">„Vyřiď, Hafie, že&nbsp;přijdu až&nbsp;večer.“</span></p>
        <p class="chunk" data-nb-ref-number="4" data-nb-words="151" data-nb-chars="810"><span class="idea" data-nb-ref-number="3" id="idea3" data-nb-words="151" data-nb-chars="810">Tak, kus chleba a&nbsp;slaniny, a&nbsp;už&nbsp;je&nbsp;to, hajdy do&nbsp;vrchů. Hordubalovi je&nbsp;volno a&nbsp;až&nbsp;teskno jako děcku, když uteklo mamce. A&nbsp;stojí nad dědinou, jako by&nbsp;se&nbsp;tu&nbsp;cosi změnilo. Co&nbsp;je? Že&nbsp;toto bývalo pole Hordubalovo? Pravdaže bývalo – samý kámen prý, a&nbsp;přece tu&nbsp;sklidil Pjosa žito, brambory tu&nbsp;má&nbsp;a&nbsp;políčko lnu; vida, jak se&nbsp;spojilo Pjosovo pole s&nbsp;Hordubalovým! Ale tuto výše, u&nbsp;té&nbsp;jeřabiny – odtud je&nbsp;vidět celou dědinu. Tady je&nbsp;co&nbsp;se&nbsp;divit boží moudrosti: Krivá se&nbsp;jmenuje dědina, a&nbsp;skutečně je&nbsp;křivá, stočená do&nbsp;oblouku, jako když kráva leží. Střecha za&nbsp;střechou, všechny stejné, jako stádo ovec; ale ten bílý dvorec je&nbsp;Polanin. Jako by&nbsp;se&nbsp;sem ani nehodil, myslí si&nbsp;Juraj; střecha červená, nová – řeklo by&nbsp;se, kdopak se&nbsp;to&nbsp;sem přistěhoval? Ale kdosi z&nbsp;roviny, takoví lidé tam jsou, co&nbsp;dřeva nemají a&nbsp;musejí z&nbsp;cihel –</span></p>
        <p class="chunk" data-nb-ref-number="5" data-nb-words="253" data-nb-chars="1320"><span class="idea" data-nb-ref-number="4" id="idea4" data-nb-words="253" data-nb-chars="1320">Rovina. Odtud je&nbsp;vidět i&nbsp;rovinu. Modrá, rovná – jako moře, inu, taková pustina. Proto oni tak rychlo jedou: smutná jim je&nbsp;cesta, člověk jde – jde, a&nbsp;jako by&nbsp;šlapal na&nbsp;jednom místě. Nešel by&nbsp;se&nbsp;do&nbsp;roviny jen tak dívat; kdežto tady – jako svátek, člověk může jít jenom za&nbsp;nosem, a&nbsp;pořád má&nbsp;proč jít dál: tuto za&nbsp;ten ohyb cesty, za&nbsp;bystřinu, tam k&nbsp;tomu smrku, přes tuto pastvinu hore, a&nbsp;když už&nbsp;je&nbsp;tady, tož do&nbsp;lesa; k&nbsp;poledni hledí les, samý buk, pně šedé a&nbsp;světlé, jako by&nbsp;tu&nbsp;ležela mlha; a&nbsp;tu, tam, všude jako zardělé plamínky kvete brambořík. A&nbsp;tuto, počuj, jaký plavý hřib, nadzvedá suché listí, ej, jaká silná a&nbsp;bílá noha; a&nbsp;víš ty&nbsp;co? nechám tě&nbsp;tu, hřibe, hřibane, nenatrhám ani kukaček a&nbsp;zvonečků, ale kytku jahod pro Hafii, dole na&nbsp;kraji lesa, kde jsou nejsladší. Hordubal stane a&nbsp;tají dech: srní; tam na&nbsp;druhém boku stojí srna, plavá a&nbsp;světlá jako to&nbsp;loňské lupení, stojí v&nbsp;kapradí a&nbsp;jistí: co&nbsp;jsi ty, člověk či&nbsp;pahýl? Pařez jsem, pahýl, jakási černá větev, jen neprchej; což i&nbsp;ty&nbsp;se&nbsp;mne bojíš, zvěři divoká? Ne, nebojí se; utrhne lístek, dívá se, mele hubou jako koza. Bek, bek, povídá, zadupe kopýtky a&nbsp;kluše dál. A&nbsp;Juraj je&nbsp;nějak náhle přešťasten, lehko se&nbsp;mu&nbsp;jde hore a&nbsp;na&nbsp;nic nemyslí. Jde jen, jde, a&nbsp;je&nbsp;mu&nbsp;dobře. Srní jsem viděl, řekne večer Hafii – jé, a&nbsp;kde? Inu, tam nahoře, – v&nbsp;rovině, Hafie, není srní.</span></p>
        <p class="chunk" data-nb-ref-number="6" data-nb-words="162" data-nb-chars="903"><span class="idea" data-nb-ref-number="5" id="idea5" data-nb-words="162" data-nb-chars="903">A&nbsp;tuto už&nbsp;je&nbsp;to&nbsp;– nikdo neví, co&nbsp;vlastně: jakýsi srub rozpadlý, rozvalené trámy, ale trámce, Pane Bože, zvonice by&nbsp;se&nbsp;z&nbsp;nich dala sroubit, lilkem zarostlé a&nbsp;vraním okem, divokou lilií, kýchavicí, kapradím a&nbsp;kakostem, věru, divné místo a&nbsp;jako začarované, – tady se&nbsp;les obrací k&nbsp;půlnoci: černý les, les zarostlý mechem, černá je&nbsp;půda a&nbsp;mokvající, ano, prý tu&nbsp;i&nbsp;straší; a&nbsp;jakési houby bělavé, průsvitavé, jako rosol, zaječí jetel a&nbsp;tma, vždycky taková tma; ani veverku tu&nbsp;neslyšet, ani mušku, takový je&nbsp;to&nbsp;černý les, nerada tudy jdou děcka, a&nbsp;i&nbsp;chlap se&nbsp;pokřižuje. Ale tuto je&nbsp;už&nbsp;kraj lesa, po&nbsp;kolena se&nbsp;brouzdáš borůvčím a&nbsp;zvedáš větve, a&nbsp;co&nbsp;toho lišejníku tu&nbsp;visí, ostružiní tě&nbsp;chytá za&nbsp;nohy, ech, člověče, ne&nbsp;lehko tě&nbsp;pustí les na&nbsp;poloninu, musíš se&nbsp;prodrat houštím jako kanec; a&nbsp;hejdy! jako by&nbsp;tě&nbsp;z&nbsp;lesa vystřelil, jako by&nbsp;tě&nbsp;sám les vyplivl, stojíš na&nbsp;polonině, pochválen Pán Ježíš Kristus, tady jsme.</span></p>
        <p class="chunk" data-nb-ref-number="7" data-nb-words="108" data-nb-chars="589"><span class="idea" data-nb-ref-number="6" id="idea6" data-nb-words="108" data-nb-chars="589">Širá je&nbsp;polonina: tu&nbsp;onde smrky, velké a&nbsp;mocné jako církev, člověk by&nbsp;smekl širák a&nbsp;nahlas pozdravil; a&nbsp;tráva hladká, klouzavá, kratičká, měkce se&nbsp;po&nbsp;ní&nbsp;šlape jako po&nbsp;koberci; dlouhá a&nbsp;lysá polonina mezi lesy, klene se&nbsp;široko daleko, nebe nad sebou a&nbsp;lesy shrnula na&nbsp;bok: jako když chlap si&nbsp;rozhalí prsa a&nbsp;leží, leží si&nbsp;a&nbsp;hledí Pánu Bohu do&nbsp;oken, – ah, ahah, to&nbsp;se&nbsp;mu&nbsp;dýchá! A&nbsp;Juraj Hordubal je&nbsp;najednou malinký jako mraveneček a&nbsp;běží po&nbsp;širé polonině, kampak, kam, mravenečku? Inu tam, hore na&nbsp;temeno, vidíš tam pást se&nbsp;ty&nbsp;maličké, červené mravence? tam já&nbsp;mám zamířeno. Širá je&nbsp;polonina.</span></p>
        <p class="chunk" data-nb-ref-number="8" data-nb-words="126" data-nb-chars="677"><span class="idea" data-nb-ref-number="7" id="idea7" data-nb-words="126" data-nb-chars="677">Širá je, Pane: řekl bys, stádo volů? Ty&nbsp;červené tečky? Dobré to&nbsp;má&nbsp;Hospodin: dívá se&nbsp;dolů a&nbsp;řekne si, ta&nbsp;černá tečka tuto je&nbsp;nějaký Hordubal, ta&nbsp;světlá tečka tamto je&nbsp;Polana; musím se&nbsp;podívat, potkají se&nbsp;ty&nbsp;dvě tečky? či&nbsp;mám je&nbsp;k&nbsp;sobě postrčit prstem? A&nbsp;tuto z&nbsp;úbočí letí něco černého a&nbsp;přímo sem; běží to, kutálí se&nbsp;to&nbsp;po&nbsp;svahu, co&nbsp;ty&nbsp;jsi zač? a&nbsp;ty&nbsp;jsi černé psisko, hubu si&nbsp;můžeš roztřepit, i&nbsp;jdi ty, vypadám já&nbsp;jako zbojník? Pojď sem, jsi statečný psík; jdu se&nbsp;podívat k&nbsp;bačovi hore. Už&nbsp;slyšet zvonění stáda. „Hajza,“ volá pastucha, voli velkýma, klidnýma očima pozírají na&nbsp;Juraje, mávnou ocasem a&nbsp;pasou se&nbsp;dál; bača stojí bez hnutí, jako jalovec stojí a&nbsp;vyhlíží příchozího.</span></p>
        <p class="chunk" data-nb-ref-number="9" data-nb-words="10" data-nb-chars="54"><span class="idea" data-nb-ref-number="8" id="idea8" data-nb-words="10" data-nb-chars="54">„Hej,“ volá Juraj, „jsi to&nbsp;ty, Míšo? Nu, chvála Bohu!“</span></p>
        <p class="chunk" data-nb-ref-number="10" data-nb-words="4" data-nb-chars="20"><span class="idea" data-nb-ref-number="9" id="idea9" data-nb-words="4" data-nb-chars="20">Míša nic, hledí jen.</span></p>
        <p class="chunk" data-nb-ref-number="11" data-nb-words="4" data-nb-chars="28"><span class="idea" data-nb-ref-number="10" id="idea10" data-nb-words="4" data-nb-chars="28">„Neznáš mne? Jsem Hordubal.“</span></p>
        <p class="chunk" data-nb-ref-number="12" data-nb-words="12" data-nb-chars="63"><span class="idea" data-nb-ref-number="11" id="idea11" data-nb-words="12" data-nb-chars="63">„A, Hordubal,“ povídá Míša a&nbsp;nepodiví se; kdo by&nbsp;se&nbsp;čemu divil?</span></p>
        <p class="chunk" data-nb-ref-number="13" data-nb-words="5" data-nb-chars="27"><span class="idea" data-nb-ref-number="12" id="idea12" data-nb-words="5" data-nb-chars="27">„Z Ameriky jsem se&nbsp;vrátil.“</span></p>
        <p class="chunk" data-nb-ref-number="14" data-nb-words="1" data-nb-chars="5"><span class="idea" data-nb-ref-number="13" id="idea13" data-nb-words="1" data-nb-chars="5">„Co?“</span></p>
        <p class="chunk" data-nb-ref-number="15" data-nb-words="2" data-nb-chars="12"><span class="idea" data-nb-ref-number="14" id="idea14" data-nb-words="2" data-nb-chars="12">„Z Ameriky.“</span></p>
        <p class="chunk" data-nb-ref-number="16" data-nb-words="3" data-nb-chars="15"><span class="idea" data-nb-ref-number="15" id="idea15" data-nb-words="3" data-nb-chars="15">„A, z&nbsp;Ameriky.“</span></p>
        <p class="chunk" data-nb-ref-number="17" data-nb-words="5" data-nb-chars="25"><span class="idea" data-nb-ref-number="16" id="idea16" data-nb-words="5" data-nb-chars="25">„Čí voly to&nbsp;paseš, Míšo?“</span></p>
        <p class="chunk" data-nb-ref-number="18" data-nb-words="1" data-nb-chars="5"><span class="idea" data-nb-ref-number="17" id="idea17" data-nb-words="1" data-nb-chars="5">„Co?“</span></p>
        <p class="chunk" data-nb-ref-number="19" data-nb-words="4" data-nb-chars="18"><span class="idea" data-nb-ref-number="18" id="idea18" data-nb-words="4" data-nb-chars="18">„Čí jsou to&nbsp;voli?“</span></p>
        <p class="chunk" data-nb-ref-number="20" data-nb-words="5" data-nb-chars="23"><span class="idea" data-nb-ref-number="19" id="idea19" data-nb-words="5" data-nb-chars="23">„A, čí&nbsp;voli. Z&nbsp;Krivej.“</span></p>
        <p class="chunk" data-nb-ref-number="21" data-nb-words="17" data-nb-chars="90"><span class="idea" data-nb-ref-number="20" id="idea20" data-nb-words="17" data-nb-chars="90">„Tak, tak, z&nbsp;Krivej. Pěkná zvířata. A&nbsp;co&nbsp;ty, Míšo, zdráv? Přišel jsem se&nbsp;na&nbsp;tebe podívat.“</span></p>
        <p class="chunk" data-nb-ref-number="22" data-nb-words="1" data-nb-chars="5"><span class="idea" data-nb-ref-number="21" id="idea21" data-nb-words="1" data-nb-chars="5">„Co?“</span></p>
        <p class="chunk" data-nb-ref-number="23" data-nb-words="3" data-nb-chars="17"><span class="idea" data-nb-ref-number="22" id="idea22" data-nb-words="3" data-nb-chars="17">„Nu, podívat se.“</span></p>
        <p class="chunk" data-nb-ref-number="24" data-nb-words="45" data-nb-chars="235"><span class="idea" data-nb-ref-number="23" id="idea23" data-nb-words="45" data-nb-chars="235">Míša nic, jen mrká; odvykne se&nbsp;hovořit tady nahoře. Hordubal uléhá do&nbsp;trávy opřen o&nbsp;loket a&nbsp;bere do&nbsp;úst stébélko; tady – jiný svět, ani mluvit se&nbsp;nemusí, není třeba. Od&nbsp;dubna do&nbsp;září tu&nbsp;pase Míša, človíčka nevidí, jak je&nbsp;týden dlouhý –</span></p>
        <p class="chunk" data-nb-ref-number="25" data-nb-words="12" data-nb-chars="56"><span class="idea" data-nb-ref-number="24" id="idea24" data-nb-words="12" data-nb-chars="56">„A co, Míšo, byl jsi někdy už&nbsp;tamto dole, co&nbsp;je&nbsp;rovina?“</span></p>
        <p class="chunk" data-nb-ref-number="26" data-nb-words="1" data-nb-chars="5"><span class="idea" data-nb-ref-number="25" id="idea25" data-nb-words="1" data-nb-chars="5">„Co?“</span></p>
        <p class="chunk" data-nb-ref-number="27" data-nb-words="5" data-nb-chars="25"><span class="idea" data-nb-ref-number="26" id="idea26" data-nb-words="5" data-nb-chars="25">„Byl jsi v&nbsp;rovině, Míšo?“</span></p>
        <p class="chunk" data-nb-ref-number="28" data-nb-words="4" data-nb-chars="21"><span class="idea" data-nb-ref-number="27" id="idea27" data-nb-words="4" data-nb-chars="21">„A, v&nbsp;rovině. Nebyl.“</span></p>
        <p class="chunk" data-nb-ref-number="29" data-nb-words="7" data-nb-chars="37"><span class="idea" data-nb-ref-number="28" id="idea28" data-nb-words="7" data-nb-chars="37">„A tamto nahoře, na&nbsp;Durnom, jsi byl?“</span></p>
        <p class="chunk" data-nb-ref-number="30" data-nb-words="1" data-nb-chars="6"><span class="idea" data-nb-ref-number="29" id="idea29" data-nb-words="1" data-nb-chars="6">„Byl.“</span></p>
        <p class="chunk" data-nb-ref-number="31" data-nb-words="7" data-nb-chars="33"><span class="idea" data-nb-ref-number="30" id="idea30" data-nb-words="7" data-nb-chars="33">„A tuto za&nbsp;tím vrchem jsi nebyl?“</span></p>
        <p class="chunk" data-nb-ref-number="32" data-nb-words="1" data-nb-chars="8"><span class="idea" data-nb-ref-number="31" id="idea31" data-nb-words="1" data-nb-chars="8">„Nebyl.“</span></p>
        <p class="chunk" data-nb-ref-number="33" data-nb-words="18" data-nb-chars="76"><span class="idea" data-nb-ref-number="32" id="idea32" data-nb-words="18" data-nb-chars="76">„Tak vidíš, a&nbsp;já&nbsp;– až&nbsp;do&nbsp;Ameriky; a&nbsp;co&nbsp;z&nbsp;toho mám? ani své ženě nerozumím –“</span></p>
        <p class="chunk" data-nb-ref-number="34" data-nb-words="9" data-nb-chars="46"><span class="idea" data-nb-ref-number="33" id="idea33" data-nb-words="9" data-nb-chars="46">„Tam – to&nbsp;už&nbsp;jsou jiné pastviny,“ povídá Míša.</span></p>
        <p class="chunk" data-nb-ref-number="35" data-nb-words="18" data-nb-chars="93"><span class="idea" data-nb-ref-number="34" id="idea34" data-nb-words="18" data-nb-chars="93">„A poslyš,“ ptá se&nbsp;Juraj, jako se&nbsp;ptával, když byl chlapcem. „Co to&nbsp;bývalo, ten srub v&nbsp;lese?“</span></p>
        <p class="chunk" data-nb-ref-number="36" data-nb-words="1" data-nb-chars="5"><span class="idea" data-nb-ref-number="35" id="idea35" data-nb-words="1" data-nb-chars="5">„Co?“</span></p>
        <p class="chunk" data-nb-ref-number="37" data-nb-words="5" data-nb-chars="23"><span class="idea" data-nb-ref-number="36" id="idea36" data-nb-words="5" data-nb-chars="23">„Ten srub tady v&nbsp;lese.“</span></p>
        <p class="chunk" data-nb-ref-number="38" data-nb-words="20" data-nb-chars="121"><span class="idea" data-nb-ref-number="37" id="idea37" data-nb-words="20" data-nb-chars="121">„A, ten srub.“ Míša zamyšleně bafá ze&nbsp;zapekačky. „Kdoví. Prý zbojníci si&nbsp;tam chtěli hrad postavit. Ale cožpak lidé vědí.“</span></p>
        <p class="chunk" data-nb-ref-number="39" data-nb-words="5" data-nb-chars="26"><span class="idea" data-nb-ref-number="38" id="idea38" data-nb-words="5" data-nb-chars="26">„A pravda, že&nbsp;tam straší?“</span></p>
        <p class="chunk" data-nb-ref-number="40" data-nb-words="5" data-nb-chars="28"><span class="idea" data-nb-ref-number="39" id="idea39" data-nb-words="5" data-nb-chars="28">„A, to,“ řekl Míša neurčitě.</span></p>
        <p class="chunk" data-nb-ref-number="41" data-nb-words="46" data-nb-chars="231"><span class="idea" data-nb-ref-number="40" id="idea40" data-nb-words="46" data-nb-chars="231">Hordubal se&nbsp;převrátil na&nbsp;záda. Dobře je&nbsp;tady, myslí si; a&nbsp;co&nbsp;tam dole – už&nbsp;ani sám nevíš. Hemží se&nbsp;tam lidé na&nbsp;dvorku, jeden překáží druhému, jen jen že&nbsp;se&nbsp;neservou jako kohouti; až&nbsp;tě&nbsp;huba bolí, jak ji&nbsp;svíráš, aby ses nerozkřikl –</span></p>
        <p class="chunk" data-nb-ref-number="42" data-nb-words="3" data-nb-chars="17"><span class="idea" data-nb-ref-number="41" id="idea41" data-nb-words="3" data-nb-chars="17">„Máš ženu, Míšo?“</span></p>
        <p class="chunk" data-nb-ref-number="43" data-nb-words="1" data-nb-chars="5"><span class="idea" data-nb-ref-number="42" id="idea42" data-nb-words="1" data-nb-chars="5">„Co?“</span></p>
        <p class="chunk" data-nb-ref-number="44" data-nb-words="2" data-nb-chars="14"><span class="idea" data-nb-ref-number="43" id="idea43" data-nb-words="2" data-nb-chars="14">„Máš-li ženu?“</span></p>
        <p class="chunk" data-nb-ref-number="45" data-nb-words="1" data-nb-chars="8"><span class="idea" data-nb-ref-number="44" id="idea44" data-nb-words="1" data-nb-chars="8">„Nemám.“</span></p>
        <p class="chunk" data-nb-ref-number="46" data-nb-words="65" data-nb-chars="317"><span class="idea" data-nb-ref-number="45" id="idea45" data-nb-words="65" data-nb-chars="317">V&nbsp;rovině nejsou taková oblaka; tam je&nbsp;nebe prázdné, ale tady – jako krávy na&nbsp;pastvě; člověk leží na&nbsp;zádech a&nbsp;pase. A&nbsp;jako by&nbsp;pluly, a&nbsp;on&nbsp;by&nbsp;plul s&nbsp;sebou, odplýval jaksi, divné, že&nbsp;je&nbsp;tak lehký a&nbsp;může se&nbsp;vznášet s&nbsp;nimi. Kam to&nbsp;jdou mraky, kam se&nbsp;dějí večer? Jako by&nbsp;se&nbsp;rozplynuly, ale což se&nbsp;může něco jen tak ztratit?</span></p>
        <p class="chunk" data-nb-ref-number="47" data-nb-words="17" data-nb-chars="92"><span class="idea" data-nb-ref-number="46" id="idea46" data-nb-words="17" data-nb-chars="92">Hordubal se&nbsp;opřel o&nbsp;loket. „Chtěl jsem se&nbsp;tě&nbsp;zeptat, Míšo, – neznáš nějaké byliny na&nbsp;lásku?“</span></p>
        <p class="chunk" data-nb-ref-number="48" data-nb-words="1" data-nb-chars="5"><span class="idea" data-nb-ref-number="47" id="idea47" data-nb-words="1" data-nb-chars="5">„Co?“</span></p>
        <p class="chunk" data-nb-ref-number="49" data-nb-words="12" data-nb-chars="76"><span class="idea" data-nb-ref-number="48" id="idea48" data-nb-words="12" data-nb-chars="76">„Bylinu laskavec, co&nbsp;vzbuzuje lásku. Aby se&nbsp;třeba děvče do&nbsp;tebe zamilovalo.“</span></p>
        <p class="chunk" data-nb-ref-number="50" data-nb-words="5" data-nb-chars="29"><span class="idea" data-nb-ref-number="49" id="idea49" data-nb-words="5" data-nb-chars="29">„A,“ bručí Míša, „to nechci.“</span></p>
        <p class="chunk" data-nb-ref-number="51" data-nb-words="7" data-nb-chars="33"><span class="idea" data-nb-ref-number="50" id="idea50" data-nb-words="7" data-nb-chars="33">„Ty ne, ale jiný by&nbsp;třeba chtěl.“</span></p>
        <p class="chunk" data-nb-ref-number="52" data-nb-words="8" data-nb-chars="40"><span class="idea" data-nb-ref-number="51" id="idea51" data-nb-words="8" data-nb-chars="40">„A nač to,“ zlobí se&nbsp;Míša. „Není třeba.“</span></p>
        <p class="chunk" data-nb-ref-number="53" data-nb-words="4" data-nb-chars="25"><span class="idea" data-nb-ref-number="52" id="idea52" data-nb-words="4" data-nb-chars="25">„Ale znáš takové byliny?“</span></p>
        <p class="chunk" data-nb-ref-number="54" data-nb-words="5" data-nb-chars="41"><span class="idea" data-nb-ref-number="53" id="idea53" data-nb-words="5" data-nb-chars="41">„Neznám.“ Míša odplivl. „Nejsem cikánka.“</span></p>
        <p class="chunk" data-nb-ref-number="55" data-nb-words="5" data-nb-chars="29"><span class="idea" data-nb-ref-number="54" id="idea54" data-nb-words="5" data-nb-chars="29">„Ale léčit, Míšo, umíš, viď?“</span></p>
        <p class="chunk" data-nb-ref-number="56" data-nb-words="12" data-nb-chars="62"><span class="idea" data-nb-ref-number="55" id="idea55" data-nb-words="12" data-nb-chars="62">Míša nic, mrká jen. „A co&nbsp;ty&nbsp;víš, nač umřeš,“ povídá najednou.</span></p>
        <p class="chunk" data-nb-ref-number="57" data-nb-words="12" data-nb-chars="75"><span class="idea" data-nb-ref-number="56" id="idea56" data-nb-words="12" data-nb-chars="75">Hordubal se&nbsp;posadil se&nbsp;srdcem tlukoucím. „Myslíš, strýčku Míšo, že&nbsp;– brzo?“</span></p>
        <p class="chunk" data-nb-ref-number="58" data-nb-words="9" data-nb-chars="56"><span class="idea" data-nb-ref-number="57" id="idea57" data-nb-words="9" data-nb-chars="56">Míša zamyšleně mrká. „A, Bůh ví. Dlouho-li žije člověk?“</span></p>
        <p class="chunk" data-nb-ref-number="59" data-nb-words="6" data-nb-chars="26"><span class="idea" data-nb-ref-number="58" id="idea58" data-nb-words="6" data-nb-chars="26">„A jak ty&nbsp;jsi stár, Míšo?“</span></p>
        <p class="chunk" data-nb-ref-number="60" data-nb-words="1" data-nb-chars="5"><span class="idea" data-nb-ref-number="59" id="idea59" data-nb-words="1" data-nb-chars="5">„Co?“</span></p>
        <p class="chunk" data-nb-ref-number="61" data-nb-words="3" data-nb-chars="15"><span class="idea" data-nb-ref-number="60" id="idea60" data-nb-words="3" data-nb-chars="15">„Jak jsi stár?“</span></p>
        <p class="chunk" data-nb-ref-number="62" data-nb-words="5" data-nb-chars="25"><span class="idea" data-nb-ref-number="61" id="idea61" data-nb-words="5" data-nb-chars="25">„A, to&nbsp;nevím. Nač vědět?“</span></p>
        <p class="chunk" data-nb-ref-number="63" data-nb-words="78" data-nb-chars="416"><span class="idea" data-nb-ref-number="62" id="idea62" data-nb-words="78" data-nb-chars="416">Ba, nač vědět, oddychl si&nbsp;Juraj; nač vědět – řekněme, co&nbsp;si&nbsp;myslí Polana? Tam dole se&nbsp;tím člověk mučí; ale tady – nu, mysli si, co&nbsp;chceš, dušinko; kdybys byla šťastná, nemyslila bys. Divné, jak to&nbsp;všechno je&nbsp;odtud daleko, tak daleko, až&nbsp;teskno. Člověk sám – jako by&nbsp;se&nbsp;i&nbsp;na&nbsp;sebe díval z&nbsp;takové veliké výšky, jak pobíhá po&nbsp;dvorku, vzteká se&nbsp;a&nbsp;přemýšlí, a&nbsp;zatím je&nbsp;jenom takový mraveneček podrážděný, co&nbsp;neví kudy kam.</span></p>
        <p class="chunk" data-nb-ref-number="64" data-nb-words="169" data-nb-chars="888"><span class="idea" data-nb-ref-number="63" id="idea63" data-nb-words="169" data-nb-chars="888">Veliký mír přichází na&nbsp;Juraje, tak veliký, že&nbsp;až&nbsp;nějak bolí. Hleďte ho, takový chlap rozsocháč, a&nbsp;vzdychá, vzdychá pod břemenem posily. Ach, teď bych ještě nechtěl vstát a&nbsp;nést to&nbsp;dolů do&nbsp;údolí, a&nbsp;cože nechtěl: nemohl. Tiše, tiše ležet, aby se&nbsp;to&nbsp;ve&nbsp;mně slehlo a&nbsp;srovnalo; snad dny a&nbsp;týdny takto ležet a&nbsp;čekat, až&nbsp;to&nbsp;samo do&nbsp;sebe zaklesne; ať&nbsp;se&nbsp;točí nebesa, ať&nbsp;skloní vůl hlavu k&nbsp;lidské tváři a&nbsp;zafrká, ať&nbsp;pozří svišť, je-li to&nbsp;kámen? kámen je&nbsp;to&nbsp;a&nbsp;hupky na&nbsp;něj, panáčkovat a&nbsp;větřit. Ruce rozpjaty, leží Hordubal naznak: není Hordubala, není ani Polany – jen obloha a&nbsp;země, vítr a&nbsp;zvonění stád. Rozplývají se&nbsp;oblaka a&nbsp;nic po&nbsp;nich nezbude, ani jako když na&nbsp;sklo dechneš. Myslí si&nbsp;volek, cože má&nbsp;sháňky, a&nbsp;je&nbsp;to&nbsp;jen zdálky zvonění. Nač vědět? Zírej. I&nbsp;Bůh zírá. Jaké veliké oko, pokojné jako pohled hovada. Ten vítr, to&nbsp;jako by&nbsp;sám čas tekl a&nbsp;hučel; kde se&nbsp;ho&nbsp;tolik nabere? A&nbsp;nač to&nbsp;vědět?</span></p>
        <p class="chunk" data-nb-ref-number="65" data-nb-words="129" data-nb-chars="659"><span class="idea" data-nb-ref-number="64" id="idea64" data-nb-words="129" data-nb-chars="659">Bude večer, a&nbsp;Juraj se&nbsp;vrací dolů, jde poloninou a&nbsp;zapadá do&nbsp;lesa, lehce a&nbsp;dlouze si&nbsp;jde; už&nbsp;se&nbsp;v&nbsp;něm srovnalo břímě míru a&nbsp;nemusí ani dávat pozor. Dobře, Polano, dobře, už&nbsp;ti&nbsp;nebudu podbíhat na&nbsp;oči, malý je&nbsp;dvorek pro dva. Najde se&nbsp;u&nbsp;někoho práce, a&nbsp;ne-li, sednu tu&nbsp;někde nahoře a&nbsp;počkám, počkám až&nbsp;do&nbsp;večera. Proč ne, – dlouho-li žije člověk? Nač, prosím tě, by&nbsp;si&nbsp;překáželi dva mravenečci, vždyť místa je, ani nechápeš, kde se&nbsp;ho&nbsp;tolik nabere; a&nbsp;já&nbsp;– i&nbsp;z&nbsp;dálky se&nbsp;mohu dívat. Chvála Bohu, dost je&nbsp;tu&nbsp;vrchů, odkud se&nbsp;může člověk dívat domů. Stvořiteli až&nbsp;na&nbsp;límec může vylézt a&nbsp;dívat se&nbsp;dolů na&nbsp;sebe sama. Tak jako mraky stoupají – a&nbsp;rozplynou se&nbsp;jako dech.</span></p>
        <p class="chunk" data-nb-ref-number="66" data-nb-words="183" data-nb-chars="939"><span class="idea" data-nb-ref-number="65" id="idea65" data-nb-words="183" data-nb-chars="939">Už&nbsp;zvoní klekání stád, a&nbsp;Hordubal ještě sedí na&nbsp;mezi dymiánové s&nbsp;kytičkou jahod v&nbsp;ruce a&nbsp;hledí dolů na&nbsp;tu&nbsp;novou červenou střechu. I&nbsp;dvorek je&nbsp;vidět jako dlaň; vzít sem Hafii a&nbsp;ukázat jí&nbsp;– počuj, Hafie, není-li to&nbsp;jako hračka. Na&nbsp;dvorek vychází malininká světlá postavička a&nbsp;stojí, stojí. A&nbsp;tu, hle, i&nbsp;ze&nbsp;stáje vychází tmavá postavička, jde k&nbsp;ní&nbsp;a&nbsp;stojí také. A&nbsp;nehýbají se&nbsp;– jako hračky. Mravenci by&nbsp;mávali tykadly a&nbsp;pobíhali by, kdežto lidé – jsou divnější: stojí proti sobě a&nbsp;nic. Nač vědět, myslí si&nbsp;Hordubal; ale divné, že&nbsp;tak dlouho, tak nehnutě stojí; až&nbsp;úzko je&nbsp;člověku – strašné, že&nbsp;stojí tak bez hnutí. A&nbsp;to&nbsp;že&nbsp;byl, Juraji, mír, co&nbsp;jsi nesl v&nbsp;sobě tam shora? ta&nbsp;tíha, která tě&nbsp;sráží? Nabral jsi tam až&nbsp;příliš něčeho, a&nbsp;je&nbsp;to&nbsp;smutek; ruce jsi rozpřáhl, a&nbsp;teď neseš kříž. A&nbsp;ti&nbsp;dva tam dole stojí, stojí, – ach, Jezus, ať&nbsp;už&nbsp;se&nbsp;pohnou! A&nbsp;tu&nbsp;se&nbsp;světlá postavička utrhla a&nbsp;zašla; ta&nbsp;tmavá stojí, nehýbá se, a, sláva Bohu, už&nbsp;je&nbsp;ta&nbsp;tam.</span></p>
        <p class="chunk" data-nb-ref-number="67" data-nb-words="70" data-nb-chars="379"><span class="idea" data-nb-ref-number="66" id="idea66" data-nb-words="70" data-nb-chars="379">S&nbsp;kytičkou jahod se&nbsp;vrací Hordubal – nemá nic než tu&nbsp;kytičku, a&nbsp;ještě ji&nbsp;zapomene na&nbsp;dvorku. Čtyři lidé u&nbsp;večerního stolu; málem by&nbsp;začal, viděl jsem srní, Hafie, ale neřekne to, slova mu&nbsp;rostou v&nbsp;ústech jako sousta, Polana nejí, bledá, jako by&nbsp;ji&nbsp;z&nbsp;kosti vyřezal, Štěpán se&nbsp;mračí nad talířem, křiví hubu, drtí chléb v&nbsp;prstech, najednou praští nožem a&nbsp;běží ven, jako by&nbsp;se&nbsp;dusil.</span></p>
        <p class="chunk" data-nb-ref-number="68" data-nb-words="6" data-nb-chars="44"><span class="idea" data-nb-ref-number="67" id="idea67" data-nb-words="6" data-nb-chars="44">„Co je&nbsp;strýčkovi Štěpánovi?“ vydechla Hafie.</span></p>
        <p class="chunk" data-nb-ref-number="69" data-nb-words="11" data-nb-chars="63"><span class="idea" data-nb-ref-number="68" id="idea68" data-nb-words="11" data-nb-chars="63">Polana nic, sbírá talíře ze&nbsp;stolu, zsinalá, až&nbsp;jí&nbsp;zuby jektají.</span></p>
        <p class="chunk" data-nb-ref-number="70" data-nb-words="74" data-nb-chars="378"><span class="idea" data-nb-ref-number="69" id="idea69" data-nb-words="74" data-nb-chars="378">A&nbsp;Hordubal se&nbsp;odklízí ke&nbsp;kravkám, lyska se&nbsp;po&nbsp;něm točí hlavou, až&nbsp;řetězem rachotí, co&nbsp;je, gazdo, co&nbsp;tak hlasitě dýcháš? Ech, lysko, nač vědět, nač vědět – ale je&nbsp;to&nbsp;těžké, těžší než řetěz. Tam nahoře bychom zvonili zvoncem, ty&nbsp;i&nbsp;já&nbsp;– co&nbsp;tam je&nbsp;místa, i&nbsp;Bůh se&nbsp;tam vejde; ale mezi lidmi je&nbsp;těsno, dva – tři lidé, lysko, a&nbsp;tak těsno mezi nimi! což neslyšet rachotit jejich řetězy?</span></p>
        <h3 id="xi" class="chunk" data-nb-ref-number="71" data-nb-words="1" data-nb-chars="3"><span class="idea" data-nb-ref-number="70" id="idea70" data-nb-words="1" data-nb-chars="3">XI.</span></h3>
        <p class="chunk" data-nb-ref-number="72" data-nb-words="86" data-nb-chars="423"><span class="idea" data-nb-ref-number="71" id="idea71" data-nb-words="86" data-nb-chars="423">Ožral se&nbsp;tu&nbsp;noc Manya, jako zvíře se&nbsp;ožral; ne&nbsp;tady v&nbsp;Krivé, ale až&nbsp;v&nbsp;Tolčemeši u&nbsp;žida, pobil se&nbsp;s&nbsp;parobky<a href="./resources/undefined">[3]</a> a&nbsp;prý se&nbsp;i&nbsp;pobodal, kdož ví; až&nbsp;k&nbsp;ránu se&nbsp;vrátil, zpuchlý a&nbsp;pobitý, a&nbsp;teď vyspává ve&nbsp;stáji. Koně by&nbsp;se&nbsp;měli napojit, myslí si&nbsp;Juraj, ale nebudu se&nbsp;ti&nbsp;plést do&nbsp;tvých věcí. Když nemluvit na&nbsp;koně, tož dobře; sám si&nbsp;je&nbsp;obstarej. A&nbsp;Polana – jako stín, raději jí&nbsp;nevidět. Nu, jsou to&nbsp;věci, kaboní se&nbsp;Hordubal; co&nbsp;robit?</span></p>
        <p class="chunk" data-nb-ref-number="73" data-nb-words="73" data-nb-chars="371"><span class="idea" data-nb-ref-number="72" id="idea72" data-nb-words="73" data-nb-chars="371">A&nbsp;horko, horko jako před bouří, mouchy zlobí, och, jaký mrzký den! Juraj se&nbsp;loudá do&nbsp;sadu za&nbsp;stodolou; ale i&nbsp;tady jaksi – co&nbsp;tu? Jen kopřivy čpí, a&nbsp;nač tu&nbsp;tolik střepů, cigánstvo takové – Jako stín je&nbsp;Polana: dřepí kdesi v&nbsp;komoře a&nbsp;nic – Bůh s&nbsp;tebou; ale víš, je&nbsp;tu&nbsp;těžko člověku. Hordubal si&nbsp;mne starostlivě vlhký týl. Inu, bouřka bude, měl by&nbsp;Štěpán sklidit domů seno –</span></p>
        <p class="chunk" data-nb-ref-number="74" data-nb-words="101" data-nb-chars="559"><span class="idea" data-nb-ref-number="73" id="idea73" data-nb-words="101" data-nb-chars="559">Přes plot Hordubal a&nbsp;obchází dědinu zadem, podívat se&nbsp;po&nbsp;nebi co&nbsp;a&nbsp;jak. Dědina odzadu – jako když se&nbsp;odspodu díváš na&nbsp;stůl, samé hrubé dřevo a&nbsp;roubení; a&nbsp;jako by&nbsp;tě&nbsp;nikdo neviděl, jako by&nbsp;sis hrál s&nbsp;celým světem na&nbsp;schovávanou; jen ploty a&nbsp;lopuch, kapusta ožraná housenkami, a&nbsp;tu&nbsp;jakési smetiště, blín, durman a&nbsp;cikáni, cikánské chajdy za&nbsp;dědinou – Juraj se&nbsp;zastavil a&nbsp;váhá: jej Bohu, kam jsem to&nbsp;zašel! Sama je&nbsp;Polana, Štěpán bez sebe ve&nbsp;stáji… Hordubalovi se&nbsp;rozbouchalo srdce. Čert vem cikánku! zrovna tu&nbsp;sedí na&nbsp;zemi, machna stará, hrozná, a&nbsp;víská cikáně.</span></p>
        <p class="chunk" data-nb-ref-number="75" data-nb-words="7" data-nb-chars="38"><span class="idea" data-nb-ref-number="74" id="idea74" data-nb-words="7" data-nb-chars="38">„A co&nbsp;by&nbsp;chtěl pán?“ skřehotá cikánka.</span></p>
        <p class="chunk" data-nb-ref-number="76" data-nb-words="9" data-nb-chars="66"><span class="idea" data-nb-ref-number="75" id="idea75" data-nb-words="9" data-nb-chars="66">„Cikánko, cikánko,“ trne Juraj, „mohla-li bys uvařit nápoj lásky?“</span></p>
        <p class="chunk" data-nb-ref-number="77" data-nb-words="10" data-nb-chars="49"><span class="idea" data-nb-ref-number="76" id="idea76" data-nb-words="10" data-nb-chars="49">„Hej že&nbsp;mohla,“ šklebí se&nbsp;cikánka, „a co&nbsp;mi&nbsp;dáš?“</span></p>
        <p class="chunk" data-nb-ref-number="78" data-nb-words="8" data-nb-chars="56"><span class="idea" data-nb-ref-number="77" id="idea77" data-nb-words="8" data-nb-chars="56">„Dolar, americký dolar,“ vyhrkl Hordubal, „dva dolary –“</span></p>
        <p class="chunk" data-nb-ref-number="79" data-nb-words="20" data-nb-chars="127"><span class="idea" data-nb-ref-number="78" id="idea78" data-nb-words="20" data-nb-chars="127">„Joj, ty&nbsp;mrchatý,“ křičí cikánka, „za dva dolary, povedzme, ani psa nespáříš, za&nbsp;dva dolary, povedzme, nezačaruješ ani krávu –“</span></p>
        <p class="chunk" data-nb-ref-number="80" data-nb-words="7" data-nb-chars="59"><span class="idea" data-nb-ref-number="79" id="idea79" data-nb-words="7" data-nb-chars="59">„Deset dolarů,“ šeptá Hordubal rozčileně, „deset, cikánko!“</span></p>
        <p class="chunk" data-nb-ref-number="81" data-nb-words="11" data-nb-chars="73"><span class="idea" data-nb-ref-number="80" id="idea80" data-nb-words="11" data-nb-chars="73">Cikánka se&nbsp;rázem uklidnila. „Dej sem,“ povídá a&nbsp;natahuje špinavou pracku.</span></p>
        <p class="chunk" data-nb-ref-number="82" data-nb-words="39" data-nb-chars="206"><span class="idea" data-nb-ref-number="81" id="idea81" data-nb-words="39" data-nb-chars="206">Jurajovi se&nbsp;třesou prsty, jak se&nbsp;horečně hrabe v&nbsp;penězích. „Ale udělej dobré kouzlo, cikánko, ne&nbsp;pro jednu noc, ne&nbsp;na&nbsp;měsíc, ne&nbsp;na&nbsp;rok – Aby se&nbsp;srdce obměkčilo, aby se&nbsp;rozvázal jazyk, aby mne ráda vídala –“</span></p>
        <p class="chunk" data-nb-ref-number="83" data-nb-words="36" data-nb-chars="215"><span class="idea" data-nb-ref-number="82" id="idea82" data-nb-words="36" data-nb-chars="215">„Hej,“ brumlá cikánka, „Ilko, rozdělej oheň!“ Hrabe se&nbsp;v&nbsp;pytli, ruce má&nbsp;svrasklé jako pták pařáty. Ach, jaká hanba! Nebe se&nbsp;zakaluje, bude bouře. Dělej, cikánko, dělej chytro – Ech, Polano, hleď, kam jsi mě&nbsp;dostala!</span></p>
        <p class="chunk" data-nb-ref-number="84" data-nb-words="43" data-nb-chars="222"><span class="idea" data-nb-ref-number="83" id="idea83" data-nb-words="43" data-nb-chars="222">Cikánka brebentí a&nbsp;hází špetky z&nbsp;pytle do&nbsp;kotlíku; mrzce to&nbsp;páchne, a&nbsp;co&nbsp;to&nbsp;ta&nbsp;cikánka mumlá, potřásá hlavou a&nbsp;pařáty čaruje – hrozno je&nbsp;Jurajovi, kéž se&nbsp;na&nbsp;místě propadnu! To&nbsp;pro tebe, Polano, jen ty, jen ty&nbsp;– Jaký hřích!</span></p>
        <p class="chunk" data-nb-ref-number="85" data-nb-words="48" data-nb-chars="274"><span class="idea" data-nb-ref-number="84" id="idea84" data-nb-words="48" data-nb-chars="274">Juraj běží domů, kouzlo nese a&nbsp;běží, bude bouřka. Poklusem krávy s&nbsp;nákladem úrody, cvalem děcka domů, zvedá se&nbsp;prach. Uřícen otvírá Hordubal vrátka domova a&nbsp;musí se&nbsp;opřít, srdce mu&nbsp;buchá, to&nbsp;pro tebe, Polano. A&nbsp;náhle ze&nbsp;stáje vybíhá tříroček, stane, řičí a&nbsp;tryskem k&nbsp;vratům.</span></p>
        <p class="chunk" data-nb-ref-number="86" data-nb-words="16" data-nb-chars="73"><span class="idea" data-nb-ref-number="85" id="idea85" data-nb-words="16" data-nb-chars="73">„O – o&nbsp;– ó!“ křičí Juraj a&nbsp;máchá proti němu pažemi. Z&nbsp;domu vybíhá Polana.</span></p>
        <p class="chunk" data-nb-ref-number="87" data-nb-words="18" data-nb-chars="94"><span class="idea" data-nb-ref-number="86" id="idea86" data-nb-words="18" data-nb-chars="94">Na&nbsp;zadní nohy kůň, točí se, pádí dvorkem, vysoko hruď a&nbsp;zadek přičaplý, a&nbsp;ryje kopyty do&nbsp;země.</span></p>
        <p class="chunk" data-nb-ref-number="88" data-nb-words="138" data-nb-chars="743"><span class="idea" data-nb-ref-number="87" id="idea87" data-nb-words="138" data-nb-chars="743">A&nbsp;kde se&nbsp;vzala Hafie, běží přes dvorek k&nbsp;mamině, piští hrůzou a&nbsp;padá. Vykřikla Polana a&nbsp;zařval Hordubal. Och, nohy dřevěné! což neudělám skok – A&nbsp;tu&nbsp;ze&nbsp;stáje letí Manya, bílé rukávy vlají, kolmo se&nbsp;vzepjal kůň a&nbsp;v&nbsp;hřívě mu&nbsp;visí chlap, rve ho, ech, nestřeseš, jako divoká kočka na&nbsp;šíji. Kůň odskakuje, hází hlavou, vyhazuje zadkem; bums, Manya k&nbsp;zemi, ale drží se&nbsp;hřívy, klečí a&nbsp;rve koně zpět. A&nbsp;teď teprve se&nbsp;rozvázaly nohy Hordubala a&nbsp;běží pro Hafii. Kůň vleče Manyu dvorkem, ale tu&nbsp;vzepřel Štěpán paty a&nbsp;tahá, tahá za&nbsp;hřívu. Hordubal tiskne dítě na&nbsp;prsa, chtěl by&nbsp;je&nbsp;odnést, a&nbsp;zapomíná – takový je&nbsp;to&nbsp;pohled: muž a&nbsp;zvíře. Polana, ruce na&nbsp;srdci – Tu&nbsp;se&nbsp;Manya vysoce zasmál, zařičel jako kůň a&nbsp;cvalem, skokem odvádí frkajícího hřebce do&nbsp;stáje.</span></p>
        <p class="chunk" data-nb-ref-number="89" data-nb-words="11" data-nb-chars="80"><span class="idea" data-nb-ref-number="88" id="idea88" data-nb-words="11" data-nb-chars="80">„Na, vezmi dítě,“ povídá Hordubal, ale Polana neslyší. „Polano, slyšíš, Polano!“</span></p>
        <p class="chunk" data-nb-ref-number="90" data-nb-words="35" data-nb-chars="189"><span class="idea" data-nb-ref-number="89" id="idea89" data-nb-words="35" data-nb-chars="189">Poprvé jí&nbsp;klade Juraj ruku na&nbsp;rameno. „Polano, Hafia!“ Zvedla oči – ach, což jsi kdy měla takovéto oči, což jsi kdy takto dýchala ústy pootevřenými? Jak jsi zkrásněla – a&nbsp;teď už&nbsp;to&nbsp;pohaslo.</span></p>
        <p class="chunk" data-nb-ref-number="91" data-nb-words="10" data-nb-chars="57"><span class="idea" data-nb-ref-number="90" id="idea90" data-nb-words="10" data-nb-chars="57">„Nic se&nbsp;jí&nbsp;nestalo,“ mumlá a&nbsp;odnáší vzlykající dítě domů.</span></p>
        <p class="chunk" data-nb-ref-number="92" data-nb-words="18" data-nb-chars="98"><span class="idea" data-nb-ref-number="91" id="idea91" data-nb-words="18" data-nb-chars="98">Ze&nbsp;stáje vychází Manya, utírá si&nbsp;rukávem krev z&nbsp;nosu, vyplivuje krev z&nbsp;úst. „Už je&nbsp;dobře,“ povídá.</span></p>
        <p class="chunk" data-nb-ref-number="93" data-nb-words="10" data-nb-chars="67"><span class="idea" data-nb-ref-number="92" id="idea92" data-nb-words="10" data-nb-chars="67">„Pojď,“ brumlá Hordubal, „pojď, Štěpáne, natočím ti&nbsp;vody na&nbsp;hlavu.“</span></p>
        <p class="chunk" data-nb-ref-number="94" data-nb-words="32" data-nb-chars="203"><span class="idea" data-nb-ref-number="93" id="idea93" data-nb-words="32" data-nb-chars="203">Štěpán frká rozkoší pod proudem vody a&nbsp;hojně, vesele stříká. „Ale to&nbsp;bylo, co?“ drmolí oživeně. „Vzříjel hřebeček, hospodáři, proto tak zdivočel.“ Manya se&nbsp;zubí, mokrý a&nbsp;rozcuchaný. „Ej, to&nbsp;bude hřebec!“</span></p>
        <p class="chunk" data-nb-ref-number="95" data-nb-words="63" data-nb-chars="346"><span class="idea" data-nb-ref-number="94" id="idea94" data-nb-words="63" data-nb-chars="346">Juraj by&nbsp;chtěl říci Štěpánovi, nu, jsi chlapík, dobře jsi koníka pokrotil; ale mezi chlapy – není třeba říkat. „Bude bouřka,“ bručí a&nbsp;loudá se&nbsp;za&nbsp;stodolu. Na&nbsp;jihu černá nebe, nedobré jsou bouře zdola. Hřebeček vzříjel, a&nbsp;co&nbsp;to, člověk ani na&nbsp;nohy nemůže, aby dítě zvedl. Snad už&nbsp;jsem stár, Polano, či&nbsp;co&nbsp;– Divné, nohy zdřevění, jako by&nbsp;je&nbsp;zaklel.</span></p>
        <p class="chunk" data-nb-ref-number="96" data-nb-words="48" data-nb-chars="261"><span class="idea" data-nb-ref-number="95" id="idea95" data-nb-words="48" data-nb-chars="261">Hospodine, jaká černava! už&nbsp;i&nbsp;hřmí – Cikánka čaruje, a&nbsp;vida, on&nbsp;zaříje hřebeček; a&nbsp;já&nbsp;neskočím koni do&nbsp;hřívy, nic, jen trnu a&nbsp;zevluju. Já&nbsp;ne, ale Štěpán skočí. Proč by&nbsp;neskákal, když je&nbsp;mladý? Ach, Polano, Polano, proč jsi se&nbsp;tak dívala, proč jsi tak zkrásněla!</span></p>
        <p class="chunk" data-nb-ref-number="97" data-nb-words="71" data-nb-chars="351"><span class="idea" data-nb-ref-number="96" id="idea96" data-nb-words="71" data-nb-chars="351">A&nbsp;už&nbsp;je&nbsp;to&nbsp;tu, už&nbsp;je&nbsp;to&nbsp;tu: bouře – jako se&nbsp;žene splašený kůň, pod kopyty jiskry, a&nbsp;řičí. Už&nbsp;neskočíš koni do&nbsp;hřívy, neptají se&nbsp;tě&nbsp;nohy a&nbsp;samy váhají. Neskočíš, nezajucháš; to&nbsp;Štěpán. A&nbsp;fuj, mrzké je&nbsp;kouzlo cikánů: hřebeček vzříjí a&nbsp;tak. A&nbsp;ty&nbsp;myslíš: to&nbsp;Polana. Tak proč ty&nbsp;jsi neskočil na&nbsp;koně? Dívala by&nbsp;se&nbsp;Polana, ruce na&nbsp;prsou, a&nbsp;oči – jako nikdy.</span></p>
        <p class="chunk" data-nb-ref-number="98" data-nb-words="42" data-nb-chars="231"><span class="idea" data-nb-ref-number="97" id="idea97" data-nb-words="42" data-nb-chars="231">Juraj mrká, ani necítí teplé krůpěje na&nbsp;šíji. Nebe se&nbsp;trhá, třesk a&nbsp;rachot, Hordubal se&nbsp;letmo křižuje a&nbsp;do&nbsp;nohou mu&nbsp;vjede spěch. Ještě ne, ještě vylít do&nbsp;kopřiv cikánčino kouzlo. A&nbsp;potom skokem pod kůlnu a&nbsp;vyzírat, jak venku bouří.</span></p>
        <h3 id="xii" class="chunk" data-nb-ref-number="99" data-nb-words="1" data-nb-chars="4"><span class="idea" data-nb-ref-number="98" id="idea98" data-nb-words="1" data-nb-chars="4">XII.</span></h3>
        <p class="chunk" data-nb-ref-number="100" data-nb-words="90" data-nb-chars="492"><span class="idea" data-nb-ref-number="99" id="idea99" data-nb-words="90" data-nb-chars="492">Kde by&nbsp;jinde byl? zalezl za&nbsp;stodolu a&nbsp;hloubá. Například přemýšlí: nu, dejme tomu, že&nbsp;jsem stár; ale pěkně prosím, jak to&nbsp;přijde? Žiješ, nic nevíš, jsi stejný dnes jako včera, a&nbsp;najednou – starý. Jako by&nbsp;tě&nbsp;zaklel. Už&nbsp;neskočíš splašenému koni do&nbsp;hřívy, nepobiješ se&nbsp;v&nbsp;krčmě; ty&nbsp;– zvedáš dítě, místo abys chytal koně. Možná že&nbsp;dřív bych byl koně chytal. A&nbsp;abys věděla, kdysi jsem se&nbsp;i&nbsp;v&nbsp;krčmě pobil, slavně pobil, však s&nbsp;Geričem, zeptej se&nbsp;Vasila, Polano. A&nbsp;najednou – starý. Polana není stará.</span></p>
        <p class="chunk" data-nb-ref-number="101" data-nb-words="286" data-nb-chars="1532"><span class="idea" data-nb-ref-number="100" id="idea100" data-nb-words="286" data-nb-chars="1532">A&nbsp;co, třeba i&nbsp;starý. I&nbsp;dítě je&nbsp;dobře zvednout. Ech, Polano, mohl bych ti&nbsp;ukázat – například, jaký jsem gazda. Mohla by&nbsp;ses mít jako zemanka, děvečky na&nbsp;robotu a&nbsp;jen poroučet: hej, Marika, sypej slepicím, hybaj, Axeňa, dej kravám vody. Pravda, o&nbsp;tři tisíce dolarů mne okradli, ale mám ještě sedm set, ledacos by&nbsp;se&nbsp;dalo začít. Á, dušinko, nebyl jsem darmo v&nbsp;Americe; mladý nemladý, aspoň jsem poznal jak a&nbsp;co&nbsp;ve&nbsp;světě. A&nbsp;že&nbsp;prý se&nbsp;nevyplácí chovat krávy, a&nbsp;kdesi cosi. Což to, ale musí se&nbsp;umět prodat. V&nbsp;Americe, řekněme – tam sedlák nečeká, až&nbsp;přijde řezník; ale sám jede do&nbsp;města a&nbsp;udělá smlouvu: tolik a&nbsp;tolik kusů do&nbsp;roka, tolik a&nbsp;tolik vessels mléka denně, all right. Tak se&nbsp;to&nbsp;dělá. Proč by&nbsp;to, prosím pěkně, nešlo i&nbsp;tady? Koupit vozík a&nbsp;koníka – prodej si&nbsp;své koně, Polano: já&nbsp;chci koníka, se&nbsp;kterým se&nbsp;dá&nbsp;mluvit – a&nbsp;jezdit do&nbsp;města. Nu, Amerikán, vyzná se, ne&nbsp;darmo byl ve&nbsp;světě; vozí plný opasek peněz domů. A&nbsp;i&nbsp;sousedé přijdou – mohl-li bys, Juraji, prodat ve&nbsp;městě pár husí? Proč bych nemohl, ale ne&nbsp;takto, husu podpaždí a&nbsp;nabízet; ale padesát, sto husí týdně – urobí se&nbsp;posady a&nbsp;hajdy s&nbsp;nákladem hus do&nbsp;města. Tak se, sousedé, robí business. Nebo dřevo na&nbsp;otop, padesát vozů s&nbsp;dřívím. Brambory – na&nbsp;vagony. Vida Hordubala, jaký rozum si&nbsp;přivezl z&nbsp;Ameriky! Však i&nbsp;ty, Polano, řekneš, Juraj je&nbsp;moudrý, žádný mladík by&nbsp;nebyl hbitější; hej, Marika, Axeňa, zujte gazdovi boty, vrátil se&nbsp;z&nbsp;trhu. A&nbsp;co&nbsp;tys dělala celý boží den, dušinko? Statek jsem ti&nbsp;spravovala, s&nbsp;čeledí se&nbsp;vadila, a&nbsp;pak, nu, pak jsem čekala, Juraji, na&nbsp;tebe.</span></p>
        <p class="chunk" data-nb-ref-number="102" data-nb-words="116" data-nb-chars="618"><span class="idea" data-nb-ref-number="101" id="idea101" data-nb-words="116" data-nb-chars="618">Hordubal sedí na&nbsp;jakémsi pařezu a&nbsp;mrká. Zkusit to, proč ne? Chlap je&nbsp;mlád, dokud něco začíná. A&nbsp;ne-li to, tedy jinak. Třeba koupit skálu pod Menčulem – kámen jako mramor, a&nbsp;kvádry vozit do&nbsp;města; což mají v&nbsp;rovině jaký kámen? Jen bláto a&nbsp;prach, i&nbsp;nebe mají zaprášené. A&nbsp;sám třeba lámat kámen – málo-li jsem se&nbsp;nalámal v&nbsp;Americe? I&nbsp;s&nbsp;dynamitem, brachu, dovedu zacházet. Vydlabeš díru a&nbsp;založíš katriži, – pryč, všici, hybajtě – a&nbsp;bum! Nu, Polano, to&nbsp;je&nbsp;chlapská robota, což? Co&nbsp;je&nbsp;proti tomu chytat hřebečka? A&nbsp;s&nbsp;červeným praporkem v&nbsp;ruce, pozor, střílí se&nbsp;– Slavně budu bouchat, a&nbsp;ty&nbsp;druhý – ty&nbsp;si&nbsp;chytej po&nbsp;poli koně.</span></p>
        <p class="chunk" data-nb-ref-number="103" data-nb-words="132" data-nb-chars="689"><span class="idea" data-nb-ref-number="102" id="idea102" data-nb-words="132" data-nb-chars="689">Á, tady by&nbsp;se&nbsp;ještě našlo věcí! Co&nbsp;máte v&nbsp;rovině? Nic, rovinu. Ale tady – u&nbsp;Kyslé Vody železo, voda samou rzí hnědá. Pod Tatarukou – jakýsi kámen lesklý, jako smola. Říkají báby, prý poklady v&nbsp;horách. Pochodit ty&nbsp;vrchy až&nbsp;za&nbsp;Durný tuto, za&nbsp;Čornyvrch, za&nbsp;Tatinskou, za&nbsp;Tupou, – kdož ví, co&nbsp;by&nbsp;se&nbsp;nenašlo. Á, brachu, dnes se&nbsp;hledá i&nbsp;pod zemí. Doma nic, ani slova. Zítra, Polano, jedu do&nbsp;Prahy, s&nbsp;pány mluvit o&nbsp;čemsi – a&nbsp;dost. A&nbsp;pak přijedou páni a&nbsp;rovnou k&nbsp;Hordubalovům: Dobrý den, doma-li pan Hordubal? A&nbsp;pane Hordubal sem, pane Hordubal tam, našel jste poklad, takový minerál, který už&nbsp;padesát let hledáme. – Nu, proč ne? Prý samý kámen – á, víš ty, z&nbsp;čeho ten kámen je? Nevíš, tak nemluv.</span></p>
        <p class="chunk" data-nb-ref-number="104" data-nb-words="78" data-nb-chars="400"><span class="idea" data-nb-ref-number="103" id="idea103" data-nb-words="78" data-nb-chars="400">Hordubal se&nbsp;nějak zastyděl. Třeba jsou to&nbsp;hlouposti; ale kámen pod Menčulem – není hloupost. To&nbsp;bych musel mít voly, pár, dva páry volů – třebas ty&nbsp;podolské, šedé, s&nbsp;rohy jako paže, oj, jaká zvířata! A&nbsp;s&nbsp;nákladem kamene do&nbsp;roviny – jít před voly a&nbsp;jen hajc hó, hajzá! hybaj od&nbsp;seba! A&nbsp;ty&nbsp;s&nbsp;tvými koníky – vyhni se&nbsp;volům až&nbsp;za&nbsp;příkop! A&nbsp;čí&nbsp;jsou to&nbsp;voli? Hordubalovi, nikdo v&nbsp;kraji nemá taková zvířata.</span></p>
        <p class="chunk" data-nb-ref-number="105" data-nb-words="60" data-nb-chars="334"><span class="idea" data-nb-ref-number="104" id="idea104" data-nb-words="60" data-nb-chars="334">Hordubal vyndává ze&nbsp;záňadří sáček a&nbsp;přepočítává peníze. Sedm set dolarů, to&nbsp;je&nbsp;– přes dvacet tisícek: pěkné peníze, Polano! S&nbsp;tím se&nbsp;dá&nbsp;začít nový život. Však uvidíš sama, jaký chlapík je&nbsp;Juraj. I&nbsp;rozum je&nbsp;síla. Draho se&nbsp;platí kůň, co&nbsp;nese hlavu nahoru, ale pozírej, takový vůl: hlavou kývá, nese jho na&nbsp;chrbátě, ale víc udělá roboty.</span></p>
        <p class="chunk" data-nb-ref-number="106" data-nb-words="25" data-nb-chars="138"><span class="idea" data-nb-ref-number="105" id="idea105" data-nb-words="25" data-nb-chars="138">Juraj kývá hlavou a&nbsp;loudá se&nbsp;na&nbsp;dvorek. Na&nbsp;dvorku Polana vylupuje hrášek; jen obočí zvedne, smete z&nbsp;klína prázdné lusky a&nbsp;zachází do&nbsp;domu.</span></p>
        <h3 id="xiii" class="chunk" data-nb-ref-number="107" data-nb-words="1" data-nb-chars="5"><span class="idea" data-nb-ref-number="106" id="idea106" data-nb-words="1" data-nb-chars="5">XIII.</span></h3>
        <p class="chunk" data-nb-ref-number="108" data-nb-words="114" data-nb-chars="647"><span class="idea" data-nb-ref-number="107" id="idea107" data-nb-words="114" data-nb-chars="647">Hordubal sedí v&nbsp;krčmě a&nbsp;raduje se. Chvála Bohu, dnes je&nbsp;tu&nbsp;hlučno: Michalčuk je&nbsp;tu, i&nbsp;Varvarin, Poderejčuk Mechajlů, Herpák zvaný Kobyla, Fedeš Michal i&nbsp;Fedeleš Gejza, Feďuk, Hryc, Alexa, Hryhorij a&nbsp;Dodja hájník, samí sousedé, a&nbsp;prý divoké svině střílet, dělají škody na&nbsp;polích. Hryhoriji patří skála pod Menčulem, bude dobře s&nbsp;ním promluvit, zdaleka začít a&nbsp;opatrně: například, že&nbsp;je&nbsp;třeba spravit cestu do&nbsp;polí kamenem. Ech, zamrzel se&nbsp;Juraj, vždyť už&nbsp;nemám polí. Pjosa je&nbsp;má, tamto sedí a&nbsp;mračí se. Nemám polí, co&nbsp;je&nbsp;mi&nbsp;po&nbsp;jejich diviacích? Ať&nbsp;si&nbsp;je&nbsp;sami zaženou; co&nbsp;já&nbsp;– ani sem nepatřím, kaboní se&nbsp;Hordubal; mějte si&nbsp;své starosti, já&nbsp;mám své.</span></p>
        <p class="chunk" data-nb-ref-number="109" data-nb-words="134" data-nb-chars="691"><span class="idea" data-nb-ref-number="108" id="idea108" data-nb-words="134" data-nb-chars="691">Chlapi zatím, co&nbsp;a&nbsp;jak, kdy vyrazit a&nbsp;odkud. Juraj pomalu upíjí a&nbsp;myslí na&nbsp;své starosti. Jen obočí zvedla a&nbsp;domů. Dobře, Polano; jednou třeba ty&nbsp;budeš chtít začít, a&nbsp;co, Juraji, to&nbsp;a&nbsp;co&nbsp;ono; a&nbsp;já&nbsp;zvednu obočí a&nbsp;půjdu do&nbsp;krčmy. Ať&nbsp;víš i&nbsp;ty, jak to&nbsp;chutná. Což mám prašivý rypák, což mi&nbsp;z&nbsp;očí teče či&nbsp;mám hubu strašlivou jako žebravý Lásló? Ano, starý jsem a&nbsp;všude se&nbsp;mi&nbsp;zažralo uhlí; samý kloub jsem, nic jiného ze&nbsp;mne nezbylo; samý hřbet, jak jsem po&nbsp;čtyřech lezl v&nbsp;majně; samé pracky a&nbsp;samá kolena – kdybys věděla, v&nbsp;jakých škvírách jsem musel vytloukat uhlí! Ještě teď kašlu černé chrchle, Polano. Inu, není na&nbsp;mně mnoho, co&nbsp;by&nbsp;se&nbsp;ti&nbsp;mohlo líbit; ale dovedu robit, dušinko, a&nbsp;budeš vidět –</span></p>
        <p class="chunk" data-nb-ref-number="110" data-nb-words="15" data-nb-chars="102"><span class="idea" data-nb-ref-number="109" id="idea109" data-nb-words="15" data-nb-chars="102">„Hej, Amerikáne,“ šklebí se&nbsp;Fedeleš Gejza, „ještě ses neukázal. Tak co, přišel jsi počastovat rodáky?“</span></p>
        <p class="chunk" data-nb-ref-number="111" data-nb-words="27" data-nb-chars="167"><span class="idea" data-nb-ref-number="110" id="idea110" data-nb-words="27" data-nb-chars="167">Hordubal kývá hlavou: „Přišel, přišel, ale pohostit po&nbsp;americku. Žide, dones Gejzovi sklenku vody! A&nbsp;je-li ti&nbsp;to&nbsp;málo, Gejzo, tedy celé vědro, alespoň si&nbsp;hubu umyješ.“</span></p>
        <p class="chunk" data-nb-ref-number="112" data-nb-words="16" data-nb-chars="68"><span class="idea" data-nb-ref-number="111" id="idea111" data-nb-words="16" data-nb-chars="68">„A co&nbsp;je&nbsp;ti&nbsp;po&nbsp;mé&nbsp;hubě?“ směje se&nbsp;Gejza. „Jen když se&nbsp;líbí mé&nbsp;ženě.“</span></p>
        <p class="chunk" data-nb-ref-number="113" data-nb-words="77" data-nb-chars="437"><span class="idea" data-nb-ref-number="112" id="idea112" data-nb-words="77" data-nb-chars="437">Juraj se&nbsp;zachmuřil: co&nbsp;je&nbsp;mi&nbsp;po&nbsp;tvé ženě? Vida ho, počastovat! A&nbsp;což, počastoval bych; jej Bohu, sousedé, rád bych s&nbsp;vámi pil, držel se&nbsp;s&nbsp;vámi kolem ramen a&nbsp;zpíval, zpíval, až&nbsp;bych oči zavíral. Ale na&nbsp;jiné věci já&nbsp;mám dolary; takovou myšlenku mám, sousedé, dobrou, americkou. Však počkejte, až&nbsp;začnu odstřelovat kámen. Hele Hordubala, zbláznil se? málo-li nám tu&nbsp;roste kamení? A&nbsp;po&nbsp;čase – vida, Amerikán, i&nbsp;ze&nbsp;skály dovede dojit smetanu.</span></p>
        <p class="chunk" data-nb-ref-number="114" data-nb-words="51" data-nb-chars="286"><span class="idea" data-nb-ref-number="113" id="idea113" data-nb-words="51" data-nb-chars="286">Fedeleš Michal začíná zpívat, druzí přizvukují; ach, dobře je&nbsp;člověku mezi chlapy. Jak dlouho už&nbsp;jsem neslyšel – jak dávno už&nbsp;– – Juraj přivírá oči a&nbsp;polohlasem přizvukuje, tajda – tajda – tajda; a&nbsp;náhle, čertví co&nbsp;se&nbsp;tak rozkokrhal, zpívá, zpívá na&nbsp;celé kolo, až&nbsp;trupem do&nbsp;taktu klátí.</span></p>
        <p class="chunk" data-nb-ref-number="115" data-nb-words="18" data-nb-chars="102"><span class="idea" data-nb-ref-number="114" id="idea114" data-nb-words="18" data-nb-chars="102">„Hej, ty,“ křikl Fedeleš Gejza. „Kdo s&nbsp;námi nepije, ať&nbsp;s&nbsp;námi ani nezpívá. Zpívej si&nbsp;doma, Hordubale!“</span></p>
        <p class="chunk" data-nb-ref-number="116" data-nb-words="15" data-nb-chars="85"><span class="idea" data-nb-ref-number="115" id="idea115" data-nb-words="15" data-nb-chars="85">„Nebo sem pošli Štěpána,“ připletl se&nbsp;Jura Feďuk. „Ten prý dovede zpívat líp než ty.“</span></p>
        <p class="chunk" data-nb-ref-number="117" data-nb-words="22" data-nb-chars="126"><span class="idea" data-nb-ref-number="116" id="idea116" data-nb-words="22" data-nb-chars="126">Hordubal vstává, není mu&nbsp;konce, skoro až&nbsp;po&nbsp;strop sahá. „Jen zpívej, Gejzo,“ povídá mírně. „Já už&nbsp;jsem stejně chtěl jít domů.“</span></p>
        <p class="chunk" data-nb-ref-number="118" data-nb-words="11" data-nb-chars="62"><span class="idea" data-nb-ref-number="117" id="idea117" data-nb-words="11" data-nb-chars="62">„A co&nbsp;bys doma,“ šklebí se&nbsp;Fedeleš Michal. „Máš tam čeledína.“</span></p>
        <p class="chunk" data-nb-ref-number="119" data-nb-words="9" data-nb-chars="56"><span class="idea" data-nb-ref-number="118" id="idea118" data-nb-words="9" data-nb-chars="56">„Velký pán,“ utrousil Gejza. „Čeledína si&nbsp;vzal na&nbsp;ženu.“</span></p>
        <p class="chunk" data-nb-ref-number="120" data-nb-words="10" data-nb-chars="59"><span class="idea" data-nb-ref-number="119" id="idea119" data-nb-words="10" data-nb-chars="59">Hordubal se&nbsp;prudko obrátil. „Gejzo,“ mezi zuby. „O kom to?“</span></p>
        <p class="chunk" data-nb-ref-number="121" data-nb-words="14" data-nb-chars="73"><span class="idea" data-nb-ref-number="120" id="idea120" data-nb-words="14" data-nb-chars="73">Gejza se&nbsp;výsměšně kolébá na&nbsp;nohou. „O kom? Je&nbsp;tu&nbsp;jen jeden takový gazda.“</span></p>
        <p class="chunk" data-nb-ref-number="122" data-nb-words="17" data-nb-chars="106"><span class="idea" data-nb-ref-number="121" id="idea121" data-nb-words="17" data-nb-chars="106">Chlapi vstávají. „Nech ho, Gejzo,“ domlouvá Varvarin; někdo bere Juraje za&nbsp;ramena a&nbsp;přátelsky ho&nbsp;tahá ven.</span></p>
        <p class="chunk" data-nb-ref-number="123" data-nb-words="11" data-nb-chars="60"><span class="idea" data-nb-ref-number="122" id="idea122" data-nb-words="11" data-nb-chars="60">Hordubal se&nbsp;vytrhl, a&nbsp;na&nbsp;Fedeleše, div se&nbsp;ho&nbsp;nedotýká nosem.</span></p>
        <p class="chunk" data-nb-ref-number="124" data-nb-words="4" data-nb-chars="20"><span class="idea" data-nb-ref-number="123" id="idea123" data-nb-words="4" data-nb-chars="20">„O kom to?“ chraptí.</span></p>
        <p class="chunk" data-nb-ref-number="125" data-nb-words="21" data-nb-chars="118"><span class="idea" data-nb-ref-number="124" id="idea124" data-nb-words="21" data-nb-chars="118">„Takový trula je&nbsp;jen jeden,“ opakuje Fedeleš Gejza zřetelně, a&nbsp;náhle, jako by&nbsp;švihl: „– ale kurev jako Polana je&nbsp;víc.“</span></p>
        <p class="chunk" data-nb-ref-number="126" data-nb-words="43" data-nb-chars="229"><span class="idea" data-nb-ref-number="125" id="idea125" data-nb-words="43" data-nb-chars="229">„Pojď ven,“ zachroptěl Hordubal a&nbsp;razí si&nbsp;mezi rameny chlapů cestu z&nbsp;krčmy. Gejza za&nbsp;ním, v&nbsp;kapse otvírá křivák. Pozor, Hordubale, pozor na&nbsp;záda! Ale Hordubal nic, tlačí se&nbsp;ven, a&nbsp;Gejza za&nbsp;ním, křivák v&nbsp;hrsti, až&nbsp;se&nbsp;mu&nbsp;potí dlaň.</span></p>
        <p class="chunk" data-nb-ref-number="127" data-nb-words="14" data-nb-chars="83"><span class="idea" data-nb-ref-number="126" id="idea126" data-nb-words="14" data-nb-chars="83">Všichni se&nbsp;hrnou z&nbsp;krčmy, Juraj se&nbsp;obrací k&nbsp;Fedelešovi. „Ty,“ zamručel. „Tak pojď!“</span></p>
        <p class="chunk" data-nb-ref-number="128" data-nb-words="89" data-nb-chars="462"><span class="idea" data-nb-ref-number="127" id="idea127" data-nb-words="89" data-nb-chars="462">Gejza, ruku s&nbsp;křivákem za&nbsp;zády, temně funí a&nbsp;chystá se&nbsp;skočit; ale Hordubal, paže jako táhla od&nbsp;studny, ho&nbsp;popadá kolem boků, ruce neruce, zvedá ho, točí se&nbsp;a&nbsp;sráží Gejzu k&nbsp;zemi. Gejza dopadá na&nbsp;nohy a&nbsp;vztekle syká. Znovu s&nbsp;ním Hordubal do&nbsp;výše a&nbsp;k&nbsp;zemi, do&nbsp;výše a&nbsp;k&nbsp;zemi, jako by&nbsp;chtěl Gejzou tlouci štěrk; najednou se&nbsp;Gejzovi podlomí kolena, a&nbsp;na&nbsp;zem letí chlap, ruce roztaženy, a&nbsp;krach! hlavou do&nbsp;jakési putny, a&nbsp;leží tu&nbsp;člověk, jako by&nbsp;byl jen hromadou šatů.</span></p>
        <p class="chunk" data-nb-ref-number="129" data-nb-words="16" data-nb-chars="99"><span class="idea" data-nb-ref-number="128" id="idea128" data-nb-words="16" data-nb-chars="99">Hordubal těžce supí a&nbsp;hledá podlitýma očima lidi. „Nevěděl jsem,“ bručí omluvně, „že je&nbsp;tam putna.“</span></p>
        <p class="chunk" data-nb-ref-number="130" data-nb-words="60" data-nb-chars="314"><span class="idea" data-nb-ref-number="129" id="idea129" data-nb-words="60" data-nb-chars="314">Vtom dostal latí po&nbsp;hlavě, a&nbsp;zas, a&nbsp;zas. Dva, tři, čtyři lidé bijí mlčky Hordubala po&nbsp;hlavě, až&nbsp;to&nbsp;duní. „Hybajtě,“ řve Hordubal a&nbsp;máchá potmě rukama, bije do&nbsp;něčího nosu, klesá k&nbsp;zemi a&nbsp;pokouší se&nbsp;vstát. „Bijou se,“ ječí někdo; Hordubal vstává a&nbsp;nemůže, vstává pod ranami a&nbsp;heká, oj&nbsp;– oj, ještě se&nbsp;pokouší vstát –</span></p>
        <p class="chunk" data-nb-ref-number="131" data-nb-words="75" data-nb-chars="436"><span class="idea" data-nb-ref-number="130" id="idea130" data-nb-words="75" data-nb-chars="436">„Co vy&nbsp;tady,“ rychlý a&nbsp;udýchaný hlas, a&nbsp;prásk býkovcem do&nbsp;supějícího hloučku. A&nbsp;po&nbsp;hlavách! Někdo vzteky zařičel, pozor na&nbsp;nože! Vasil Gerič Vasilů mocně oddychuje a&nbsp;potrhává býkovcem nad tělem Hordubalovým. Juraj se&nbsp;pokouší vstát. „A pryč ať&nbsp;jste, vy,“ burácí starosta a&nbsp;pošvihuje býkovcem. Ech, kdybys ty&nbsp;nebyl bíro, a&nbsp;co&nbsp;bíro! ale slavný rváč je&nbsp;Vasil Gerič Vasilů. Už&nbsp;i&nbsp;báby se&nbsp;odvažují na&nbsp;ulici, ruce založeny, a&nbsp;pozírají ke&nbsp;krčmě.</span></p>
        <p class="chunk" data-nb-ref-number="132" data-nb-words="32" data-nb-chars="180"><span class="idea" data-nb-ref-number="131" id="idea131" data-nb-words="32" data-nb-chars="180">Juraj Hordubal se&nbsp;pokouší vstát, má&nbsp;hlavu na&nbsp;klíně Vasilově a&nbsp;někdo mu&nbsp;umývá tvář, Pjosa je&nbsp;to. „To nebyl poctivý fajt, Vasile,“ mručí Amerikán. „Oni odzadu, a&nbsp;dva proti jednomu –“</span></p>
        <p class="chunk" data-nb-ref-number="133" data-nb-words="24" data-nb-chars="135"><span class="idea" data-nb-ref-number="132" id="idea132" data-nb-words="24" data-nb-chars="135">Ech, Juraji, šest jich bylo, holomků, a&nbsp;všichni latěmi od&nbsp;plotu; máš dubovou hlavu, že&nbsp;se&nbsp;ti&nbsp;nerozpukla. „A co&nbsp;Gejza?“ stará se&nbsp;pobitý.</span></p>
        <p class="chunk" data-nb-ref-number="134" data-nb-words="8" data-nb-chars="51"><span class="idea" data-nb-ref-number="133" id="idea133" data-nb-words="8" data-nb-chars="51">„Gejza má&nbsp;zatím dost, odnesli ho,“ povídá starosta.</span></p>
        <p class="chunk" data-nb-ref-number="135" data-nb-words="43" data-nb-chars="232"><span class="idea" data-nb-ref-number="134" id="idea134" data-nb-words="43" data-nb-chars="232">Juraj uspokojeně oddychl. „Dá si&nbsp;teď pozor na&nbsp;tlamu, bagán jeden,“ bručí a&nbsp;pokouší se&nbsp;vstát; chvála Bohu, už&nbsp;to&nbsp;jde, už&nbsp;stojí a&nbsp;drží se&nbsp;za&nbsp;hlavu. „Co oni tak do&nbsp;mne,“ diví se. „Pojď ještě popít, Vasile. Nenechali mne zpívat, mrchy!“</span></p>
        <p class="chunk" data-nb-ref-number="136" data-nb-words="12" data-nb-chars="81"><span class="idea" data-nb-ref-number="135" id="idea135" data-nb-words="12" data-nb-chars="81">„Jdi domů, Juro,“ domlouvá starosta. „Doprovodím tě, třeba na&nbsp;tebe kdesi čekají.“</span></p>
        <p class="chunk" data-nb-ref-number="137" data-nb-words="35" data-nb-chars="200"><span class="idea" data-nb-ref-number="136" id="idea136" data-nb-words="35" data-nb-chars="200">„Budu-li se&nbsp;jich bát,“ kasá se&nbsp;Hordubal a&nbsp;vrávorá domů. Ne, nejsem opilý, Polano, ale pobili mne v&nbsp;krčmě. Proč že&nbsp;mne pobili? Jen tak, dušinko, z&nbsp;veselosti, žertem jsme sílu měřili s&nbsp;Fedelešem Gejzou.</span></p>
        <p class="chunk" data-nb-ref-number="138" data-nb-words="62" data-nb-chars="316"><span class="idea" data-nb-ref-number="137" id="idea137" data-nb-words="62" data-nb-chars="316">„A víš ty, Vasile,“ vykládá Juraj nějak rozjařeně, „i v&nbsp;Americe jsem měl fajt<a href="./resources/undefined">[4]</a>, šel na&nbsp;mne s&nbsp;kladivem jeden majner, Němec či&nbsp;co; ale ti&nbsp;druzí – vzali mu&nbsp;kladivo a&nbsp;postavili se&nbsp;v&nbsp;kruhu, a&nbsp;teď fajtuj, ale jen holýma rukama. Ech, Vasile, já&nbsp;jich dostal po&nbsp;pysku, ale Němec šel na&nbsp;zem. A&nbsp;nikdo se&nbsp;nám do&nbsp;toho nepletl.“</span></p>
        <p class="chunk" data-nb-ref-number="139" data-nb-words="13" data-nb-chars="79"><span class="idea" data-nb-ref-number="138" id="idea138" data-nb-words="13" data-nb-chars="79">„Ty, Juraji,“ povídá vážně Gerič, „nechoď tady do&nbsp;krčmy, nebo zase bude bitka.“</span></p>
        <p class="chunk" data-nb-ref-number="140" data-nb-words="10" data-nb-chars="55"><span class="idea" data-nb-ref-number="139" id="idea139" data-nb-words="10" data-nb-chars="55">„A proč?“ diví se&nbsp;Hordubal. „Já jim přece nic nedělám.“</span></p>
        <p class="chunk" data-nb-ref-number="141" data-nb-words="19" data-nb-chars="98"><span class="idea" data-nb-ref-number="140" id="idea140" data-nb-words="19" data-nb-chars="98">„Inu,“ uhýbá starosta, „s někým se&nbsp;musí bít – Jdi spat, Juraji; a&nbsp;zítra – dej pryč toho čeledína.“</span></p>
        <p class="chunk" data-nb-ref-number="142" data-nb-words="16" data-nb-chars="82"><span class="idea" data-nb-ref-number="141" id="idea141" data-nb-words="16" data-nb-chars="82">Hordubal se&nbsp;zachmuřil. „Co mi&nbsp;to&nbsp;povídáš, Geriči? Co&nbsp;i&nbsp;ty&nbsp;se&nbsp;pleteš do&nbsp;mých věcí?“</span></p>
        <p class="chunk" data-nb-ref-number="143" data-nb-words="22" data-nb-chars="130"><span class="idea" data-nb-ref-number="142" id="idea142" data-nb-words="22" data-nb-chars="130">„Nač mít doma přespolního,“ podotýká Vasil vyhýbavě. „Jdi, jdi do&nbsp;postele. Ech, Juraji, Polana nestojí za&nbsp;to, aby ses pro ni&nbsp;bil.“</span></p>
        <p class="chunk" data-nb-ref-number="144" data-nb-words="35" data-nb-chars="161"><span class="idea" data-nb-ref-number="143" id="idea143" data-nb-words="35" data-nb-chars="161">Hordubal stojí jako sloup a&nbsp;mrká. „Tak i&nbsp;ty&nbsp;jsi tak – mrzký jako oni,“ vypravil ze&nbsp;sebe konečně. „To neznáš Polanu, ty&nbsp;– Jen já&nbsp;ji&nbsp;znám, a&nbsp;ty&nbsp;– ty&nbsp;se&nbsp;neopovaž –“</span></p>
        <p class="chunk" data-nb-ref-number="145" data-nb-words="15" data-nb-chars="73"><span class="idea" data-nb-ref-number="144" id="idea144" data-nb-words="15" data-nb-chars="73">Vasil mu&nbsp;klade vážně ruku na&nbsp;rameno. „Juraji, osm let ji&nbsp;máme na&nbsp;očích –“</span></p>
        <p class="chunk" data-nb-ref-number="146" data-nb-words="27" data-nb-chars="139"><span class="idea" data-nb-ref-number="145" id="idea145" data-nb-words="27" data-nb-chars="139">Hordubal se&nbsp;mu&nbsp;prudce vytrhl: „Jdi, jdi, nebo – – Geriči, dokud jsem živ, jako je&nbsp;Bůh nade mnou, neznám tě, a&nbsp;byl jsi můj nejlepší přítel.“</span></p>
        <p class="chunk" data-nb-ref-number="147" data-nb-words="17" data-nb-chars="90"><span class="idea" data-nb-ref-number="146" id="idea146" data-nb-words="17" data-nb-chars="90">A&nbsp;už&nbsp;se&nbsp;Hordubal neotočí a&nbsp;vrávorá domů. Gerič jen zafrkal a&nbsp;dlouho, potichu klne do&nbsp;noci.</span></p>
        <h3 id="xiv" class="chunk" data-nb-ref-number="148" data-nb-words="1" data-nb-chars="4"><span class="idea" data-nb-ref-number="147" id="idea147" data-nb-words="1" data-nb-chars="4">XIV.</span></h3>
        <p class="chunk" data-nb-ref-number="149" data-nb-words="27" data-nb-chars="156"><span class="idea" data-nb-ref-number="148" id="idea148" data-nb-words="27" data-nb-chars="156">Ráno zapřahá Štěpán koně k&nbsp;vozu, pojede dolů do&nbsp;roviny. Z&nbsp;chléva vychází Hordubal, je&nbsp;divný, oteklý a&nbsp;oči má&nbsp;krvavé. „Jedu s&nbsp;tebou, Štěpáne,“ povídá krátce.</span></p>
        <p class="chunk" data-nb-ref-number="150" data-nb-words="28" data-nb-chars="133"><span class="idea" data-nb-ref-number="149" id="idea149" data-nb-words="28" data-nb-chars="133">C&nbsp;– c, vůz letí dědinou, ale Juraj se&nbsp;nedívá na&nbsp;lidi ani na&nbsp;koně. A&nbsp;kousek za&nbsp;dědinou „Zastav,“ káže, „a slez z&nbsp;vozu, něco ti&nbsp;povím.“</span></p>
        <p class="chunk" data-nb-ref-number="151" data-nb-words="10" data-nb-chars="65"><span class="idea" data-nb-ref-number="150" id="idea150" data-nb-words="10" data-nb-chars="65">Štěpán si&nbsp;drze, palčivě prohlíží pobitou tvář gazdovu. Nu, copak?</span></p>
        <p class="chunk" data-nb-ref-number="152" data-nb-words="26" data-nb-chars="140"><span class="idea" data-nb-ref-number="151" id="idea151" data-nb-words="26" data-nb-chars="140">„Počuj, Manyo,“ začíná Hordubal váhavě, „jsou takové mrzké řeči o&nbsp;Polaně – a&nbsp;o&nbsp;tobě. Já&nbsp;vím, jsou to&nbsp;klepy – ale třeba je&nbsp;zarazit. Rozumíš?“</span></p>
        <p class="chunk" data-nb-ref-number="153" data-nb-words="4" data-nb-chars="32"><span class="idea" data-nb-ref-number="152" id="idea152" data-nb-words="4" data-nb-chars="32">Štěpán krčí rameny. „Nerozumím.“</span></p>
        <p class="chunk" data-nb-ref-number="154" data-nb-words="16" data-nb-chars="87"><span class="idea" data-nb-ref-number="153" id="idea153" data-nb-words="16" data-nb-chars="87">„Musíš od&nbsp;nás, Štěpáne. Je&nbsp;to&nbsp;– kvůli Polaně. Lidem zacpat huby. Musí to&nbsp;být, rozumíš?“</span></p>
        <p class="chunk" data-nb-ref-number="155" data-nb-words="9" data-nb-chars="56"><span class="idea" data-nb-ref-number="154" id="idea154" data-nb-words="9" data-nb-chars="56">Štěpán upírá drzé oči na&nbsp;uhýbavé oči gazdovy. „Rozumím.“</span></p>
        <p class="chunk" data-nb-ref-number="156" data-nb-words="8" data-nb-chars="38"><span class="idea" data-nb-ref-number="155" id="idea155" data-nb-words="8" data-nb-chars="38">Juraj mávl rukou. „Tak, a&nbsp;teď si&nbsp;jeď.“</span></p>
        <p class="chunk" data-nb-ref-number="157" data-nb-words="10" data-nb-chars="54"><span class="idea" data-nb-ref-number="156" id="idea156" data-nb-words="10" data-nb-chars="54">Manya stojí, svírá ruce, vypadá, jako by&nbsp;se&nbsp;chtěl bít.</span></p>
        <p class="chunk" data-nb-ref-number="158" data-nb-words="6" data-nb-chars="42"><span class="idea" data-nb-ref-number="157" id="idea157" data-nb-words="6" data-nb-chars="42">„Máš svou práci, Štěpáne,“ bručí Hordubal.</span></p>
        <p class="chunk" data-nb-ref-number="159" data-nb-words="15" data-nb-chars="85"><span class="idea" data-nb-ref-number="158" id="idea158" data-nb-words="15" data-nb-chars="85">„Taky dobře,“ sykl Štěpán, vyhoupl se&nbsp;na&nbsp;vůz, zatočil bičem a&nbsp;prásk! koně přes hlavu.</span></p>
        <p class="chunk" data-nb-ref-number="160" data-nb-words="21" data-nb-chars="117"><span class="idea" data-nb-ref-number="159" id="idea159" data-nb-words="21" data-nb-chars="117">Koně zacouvali, vzepjali se&nbsp;a&nbsp;vyrazili splašeným tryskem; a&nbsp;vůz letí a&nbsp;řinčí, jako by&nbsp;se&nbsp;měl rozskočit na&nbsp;tisíc kusů.</span></p>
        <p class="chunk" data-nb-ref-number="161" data-nb-words="24" data-nb-chars="134"><span class="idea" data-nb-ref-number="160" id="idea160" data-nb-words="24" data-nb-chars="134">Hordubal stojí na&nbsp;silnici a&nbsp;polyká prach; pak se&nbsp;pomalu obrací k&nbsp;dědině a&nbsp;jde s&nbsp;hlavou schýlenou domů. Ech, Juraji, takto chodí staří.</span></p>
        <h3 id="xv" class="chunk" data-nb-ref-number="162" data-nb-words="1" data-nb-chars="3"><span class="idea" data-nb-ref-number="161" id="idea161" data-nb-words="1" data-nb-chars="3">XV.</span></h3>
        <p class="chunk" data-nb-ref-number="163" data-nb-words="131" data-nb-chars="782"><span class="idea" data-nb-ref-number="162" id="idea162" data-nb-words="131" data-nb-chars="782">Za&nbsp;ten týden Hordubal zhubl, kostmi by&nbsp;mohl chrastit. A&nbsp;jak by&nbsp;ne, pěkně prosím: což je&nbsp;toto maličkost, ráno poklidit, prasata nakrmit, koně hřebelcovat, poslat krávy na&nbsp;pastvu, vyčistit chlév a&nbsp;dítě vypravit do&nbsp;školy; pak s&nbsp;koni dolů do&nbsp;roviny, je&nbsp;čas sklízet kukuřici; a&nbsp;v&nbsp;poledne domů, uvařit něco dítěti k&nbsp;obědu, koně napojit, nasypat slepicím; a&nbsp;zas do&nbsp;roviny, na&nbsp;kousek roboty, a&nbsp;před večerem rychle domů, připravit večeři, o&nbsp;dobytek se&nbsp;postarat, ba&nbsp;i&nbsp;Hafii hrubými prsty zašít sukénku; inu, hraje si&nbsp;děcko, brzo-li si&nbsp;potrhá šaty. Těžko být na&nbsp;tolika místech najednou, těžko nezapomenout jedno pro druhé; jako kus dřeva padá večer do&nbsp;slámy, a&nbsp;ještě neusne starostmi, zdali na&nbsp;nic nezapomněl. Ach Bože, zapomněl, muškáty v&nbsp;okně nezalil; a&nbsp;hekaje vstává Hordubal zalít voničky.</span></p>
        <p class="chunk" data-nb-ref-number="164" data-nb-words="126" data-nb-chars="668"><span class="idea" data-nb-ref-number="163" id="idea163" data-nb-words="126" data-nb-chars="668">A&nbsp;Polana – jako by&nbsp;nebyla; zamkla se&nbsp;v&nbsp;komoře a&nbsp;vzdoruje. Co&nbsp;dělat, myslí si&nbsp;Hordubal rozpačitě; zlobí se&nbsp;hospodyně, že&nbsp;jsem se&nbsp;s&nbsp;ní&nbsp;neporadil, co&nbsp;tomu říkáš, Polano, chci dát čeledína pryč. Ech, ženská, měj přece rozum: mohl-li jsem ti&nbsp;říci, Polano, takové a&nbsp;takové řeči jsou o&nbsp;tobě? A&nbsp;co&nbsp;ti&nbsp;to&nbsp;budu povídat; nu, dal jsem pryč čeledína, zlob se; holí tě&nbsp;do&nbsp;práce honit nebudu. Och jej, chybí tu&nbsp;ruce Polaniny; jen týden – a&nbsp;jako by&nbsp;všechno zchátralo; kdo by&nbsp;si&nbsp;byl pomyslel, co&nbsp;roboty udělá taková žena, – ani polovinu toho chlap nezastane. Však sama to&nbsp;uvidí, přejde jí&nbsp;zlost a&nbsp;zasměje se: jaký somár je&nbsp;Juraj, neumí ani poklidit a&nbsp;uvařit – inu, co&nbsp;chcete od&nbsp;chlapa!</span></p>
        <p class="chunk" data-nb-ref-number="165" data-nb-words="69" data-nb-chars="360"><span class="idea" data-nb-ref-number="164" id="idea164" data-nb-words="69" data-nb-chars="360">Jednou – ji&nbsp;zahlédl; vrátil se&nbsp;pro cosi, a&nbsp;stála ve&nbsp;dveřích. Jako stín. Kruhy pod očima a&nbsp;na&nbsp;čele kolmou rýhu. Hordubal se&nbsp;odvrátil, já&nbsp;nic, dušinko, já&nbsp;tě&nbsp;neviděl. A&nbsp;zmizela – jako stín. V&nbsp;noci, když Hordubal zaleze do&nbsp;slámy, slyší, jak se&nbsp;ticho otvírají kdesi dveře. To&nbsp;Polana. Vychází na&nbsp;dvorek a&nbsp;stojí, stojí – A&nbsp;Juraj, ruce pod hlavou, mrká do&nbsp;tmy a&nbsp;trne.</span></p>
        <p class="chunk" data-nb-ref-number="166" data-nb-words="116" data-nb-chars="669"><span class="idea" data-nb-ref-number="165" id="idea165" data-nb-words="116" data-nb-chars="669">Krávy, koně, Hafie, slípky, prasata, pole, voničky – Hospodine, dost je&nbsp;toho; ale nejtěžší je&nbsp;zachovat zdání. Aby lidské huby neměly co&nbsp;povídat, že&nbsp;u&nbsp;Hordubalů kdesi cosi. Má&nbsp;sestru vdanou Hordubal, pomohla by, uvařila by, ale ne, děkuju pěkně, není třeba. Souseda kývá přes plot – pošlete mi, Hordubale, Hafii přes den, postarám se&nbsp;o&nbsp;ni. Děkuju, sousedo, děkuju pěkně, ale neobtěžujte se; Polana jen maličko zastonala a&nbsp;polehává, rád ji&nbsp;zastanu. Co&nbsp;ty, já&nbsp;ti&nbsp;dám slídit! Potkám Geriče, dívá se&nbsp;po&nbsp;člověku, má&nbsp;na&nbsp;hubě napsaný pozdrav. Jdi si, neznám tě. A&nbsp;Hafie se&nbsp;bojí; hledí, ani nemrká, – inu, chybí jí&nbsp;Štěpán. Co&nbsp;platno, dítě, ale takové řeči byly, přičti to&nbsp;lidem.</span></p>
        <p class="chunk" data-nb-ref-number="167" data-nb-words="58" data-nb-chars="341"><span class="idea" data-nb-ref-number="166" id="idea166" data-nb-words="58" data-nb-chars="341">Krávy, koně, kukuřice, prasata – pravda, poklidit svinčík a&nbsp;sviním dát vody. A&nbsp;tuto, vida, vyčistit stružku, aby mohla odtékat nečistota. Hordubal se&nbsp;do&nbsp;toho dá, funí horlivostí, teď není na&nbsp;světě nic než svinčík; počkej, Polano, podivíš se, až&nbsp;sem přijdeš – svinčík jako jizba. Teď ještě čerstvou vodu – A&nbsp;Hordubal jde s&nbsp;putýnkou ke&nbsp;studni.</span></p>
        <p class="chunk" data-nb-ref-number="168" data-nb-words="15" data-nb-chars="75"><span class="idea" data-nb-ref-number="167" id="idea167" data-nb-words="15" data-nb-chars="75">Na&nbsp;dvorku na&nbsp;oji vozu sedí Manya, pohupuje na&nbsp;klíně Hafii a&nbsp;něco jí&nbsp;povídá.</span></p>
        <p class="chunk" data-nb-ref-number="169" data-nb-words="13" data-nb-chars="69"><span class="idea" data-nb-ref-number="168" id="idea168" data-nb-words="13" data-nb-chars="69">Juraj staví putýnku na&nbsp;zem, a&nbsp;ruce v&nbsp;kapsách, jde rovnou k&nbsp;Štěpánovi.</span></p>
        <p class="chunk" data-nb-ref-number="170" data-nb-words="25" data-nb-chars="133"><span class="idea" data-nb-ref-number="169" id="idea169" data-nb-words="25" data-nb-chars="133">Manya jednou rukou odsunul Hafii a&nbsp;druhou sahá do&nbsp;kapsy; sedí, má&nbsp;oči zúžené jako kmín a&nbsp;něco mu&nbsp;čouhá z&nbsp;hrsti proti břichu Jurajovu.</span></p>
        <p class="chunk" data-nb-ref-number="171" data-nb-words="35" data-nb-chars="192"><span class="idea" data-nb-ref-number="170" id="idea170" data-nb-words="35" data-nb-chars="192">Hordubal se&nbsp;zašklebil – holenku, znám já&nbsp;z&nbsp;Ameriky, jak se&nbsp;střílí z&nbsp;revolveru. Tumáš, vyndá z&nbsp;kapsy zavřený křivák a&nbsp;hodí jej na&nbsp;zem. Manya zastrkuje ruku do&nbsp;kapsy a&nbsp;nespouští očí z&nbsp;hospodáře.</span></p>
        <p class="chunk" data-nb-ref-number="172" data-nb-words="27" data-nb-chars="128"><span class="idea" data-nb-ref-number="171" id="idea171" data-nb-words="27" data-nb-chars="128">Hordubal se&nbsp;opřel rukou o&nbsp;žebřinu a&nbsp;dívá se&nbsp;shůry dolů na&nbsp;Manyu. Co&nbsp;já&nbsp;tady s&nbsp;tebou, myslí si, Hospodine, co&nbsp;si&nbsp;s&nbsp;ním mám počít?</span></p>
        <p class="chunk" data-nb-ref-number="173" data-nb-words="18" data-nb-chars="87"><span class="idea" data-nb-ref-number="172" id="idea172" data-nb-words="18" data-nb-chars="87">Ani Hafie neví, jak to&nbsp;dopadne, a&nbsp;zírá vyjeveně z&nbsp;táty na&nbsp;Štěpána a&nbsp;ze&nbsp;Štěpána na&nbsp;tátu.</span></p>
        <p class="chunk" data-nb-ref-number="174" data-nb-words="11" data-nb-chars="70"><span class="idea" data-nb-ref-number="173" id="idea173" data-nb-words="11" data-nb-chars="70">„Nu, Hafie,“ zabručel Hordubal, „jsi ráda, že&nbsp;za&nbsp;tebou přišel Štěpán?“</span></p>
        <p class="chunk" data-nb-ref-number="175" data-nb-words="7" data-nb-chars="40"><span class="idea" data-nb-ref-number="174" id="idea174" data-nb-words="7" data-nb-chars="40">Holčička nic, jen obrátila oči na&nbsp;Manyu.</span></p>
        <p class="chunk" data-nb-ref-number="176" data-nb-words="14" data-nb-chars="82"><span class="idea" data-nb-ref-number="175" id="idea175" data-nb-words="14" data-nb-chars="82">Hordubal si&nbsp;nejistě hladí týl. „A co&nbsp;tu&nbsp;sedíš,“ povídá pomalu. „Jdi napojit koně.“</span></p>
        <h3 id="xvi" class="chunk" data-nb-ref-number="177" data-nb-words="1" data-nb-chars="4"><span class="idea" data-nb-ref-number="176" id="idea176" data-nb-words="1" data-nb-chars="4">XVI.</span></h3>
        <p class="chunk" data-nb-ref-number="178" data-nb-words="10" data-nb-chars="55"><span class="idea" data-nb-ref-number="177" id="idea177" data-nb-words="10" data-nb-chars="55">A&nbsp;rovnou ke&nbsp;komoře a&nbsp;bouchá na&nbsp;dveře: „Otevři, Polano!“</span></p>
        <p class="chunk" data-nb-ref-number="179" data-nb-words="10" data-nb-chars="47"><span class="idea" data-nb-ref-number="178" id="idea178" data-nb-words="10" data-nb-chars="47">Dveře se&nbsp;otevrou a&nbsp;stojí tu&nbsp;Polana – jako stín.</span></p>
        <p class="chunk" data-nb-ref-number="180" data-nb-words="18" data-nb-chars="96"><span class="idea" data-nb-ref-number="179" id="idea179" data-nb-words="18" data-nb-chars="96">Hordubal si&nbsp;sedl na&nbsp;truhlici, ruce opřeny o&nbsp;kolena, a&nbsp;dívá se&nbsp;k&nbsp;zemi. „Manya se&nbsp;vrátil,“ povídá.</span></p>
        <p class="chunk" data-nb-ref-number="181" data-nb-words="5" data-nb-chars="29"><span class="idea" data-nb-ref-number="180" id="idea180" data-nb-words="5" data-nb-chars="29">Polana nic, jen rychle dýchá.</span></p>
        <p class="chunk" data-nb-ref-number="182" data-nb-words="29" data-nb-chars="171"><span class="idea" data-nb-ref-number="181" id="idea181" data-nb-words="29" data-nb-chars="171">„Byly – jakési řeči,“ mumlá Juraj. „O tobě… a&nbsp;o&nbsp;čeledínovi. Proto jsem ho&nbsp;dal pryč.“ Hordubal rozmrzele zafuněl. „A vrátil se, kašpar jeden. To&nbsp;tak nemůže zůstat, Polano.“</span></p>
        <p class="chunk" data-nb-ref-number="183" data-nb-words="8" data-nb-chars="57"><span class="idea" data-nb-ref-number="182" id="idea182" data-nb-words="8" data-nb-chars="57">„Proč?“ vyhrkla prudce Polana. „Kvůli těm hloupým řečem?“</span></p>
        <p class="chunk" data-nb-ref-number="184" data-nb-words="40" data-nb-chars="210"><span class="idea" data-nb-ref-number="183" id="idea183" data-nb-words="40" data-nb-chars="210">Hordubal vážně kývá hlavou. „Kvůli těm hloupým řečem, Polano. Nejsme tu&nbsp;na&nbsp;samotě. Štěpán – je&nbsp;chlap, ať&nbsp;se&nbsp;lidským hubám brání sám; ale ty&nbsp;– Ech, Polano, jsem přece jen tvůj muž – aspoň před lidmi. Tak je&nbsp;to.“</span></p>
        <p class="chunk" data-nb-ref-number="185" data-nb-words="10" data-nb-chars="50"><span class="idea" data-nb-ref-number="184" id="idea184" data-nb-words="10" data-nb-chars="50">Polana se&nbsp;opírá o&nbsp;veřeje, nohy jí&nbsp;klesají, a&nbsp;mlčí.</span></p>
        <p class="chunk" data-nb-ref-number="186" data-nb-words="46" data-nb-chars="237"><span class="idea" data-nb-ref-number="185" id="idea185" data-nb-words="46" data-nb-chars="237">„Zdá se,“ bručí Hordubal, „zdá se, že&nbsp;Hafie je&nbsp;na&nbsp;Štěpána zvyklá – Je&nbsp;hodný na&nbsp;dítě. A&nbsp;koně – schází jim Manya. Byl na&nbsp;ně&nbsp;tvrdý, ale i&nbsp;v&nbsp;tom se&nbsp;hovadům zalíbilo.“ Juraj zvedl oči. „Co bys tomu řekla, Polano, – zasnoubit Hafii Štěpánovi?“</span></p>
        <p class="chunk" data-nb-ref-number="187" data-nb-words="11" data-nb-chars="62"><span class="idea" data-nb-ref-number="186" id="idea186" data-nb-words="11" data-nb-chars="62">V&nbsp;Polaně hrklo. „Ale to&nbsp;přece – není možno,“ vydechla zděšeně.</span></p>
        <p class="chunk" data-nb-ref-number="188" data-nb-words="21" data-nb-chars="132"><span class="idea" data-nb-ref-number="187" id="idea187" data-nb-words="21" data-nb-chars="132">„Inu, pravda, Hafie je&nbsp;maličká,“ dumá Hordubal. „Ale zasnoubit – není vydat. Za&nbsp;starých časů, Polano, zasnubovali i&nbsp;děti v&nbsp;kolébce.“</span></p>
        <p class="chunk" data-nb-ref-number="189" data-nb-words="15" data-nb-chars="75"><span class="idea" data-nb-ref-number="188" id="idea188" data-nb-words="15" data-nb-chars="75">„Ale vždyť Štěpán – Hafie je&nbsp;o&nbsp;patnáct let mladší než on,“ brání se&nbsp;Polana.</span></p>
        <p class="chunk" data-nb-ref-number="190" data-nb-words="32" data-nb-chars="170"><span class="idea" data-nb-ref-number="189" id="idea189" data-nb-words="32" data-nb-chars="170">Juraj kývá hlavou. „Jako ty, dušinko. To&nbsp;bývá. Ale Manya tu&nbsp;nemůže zůstat jako cizí člověk. Jako Hafiin ženich – á, to&nbsp;už&nbsp;je&nbsp;jiné: patří k&nbsp;rodině, ženičku si&nbsp;vysluhuje –“</span></p>
        <p class="chunk" data-nb-ref-number="191" data-nb-words="14" data-nb-chars="81"><span class="idea" data-nb-ref-number="190" id="idea190" data-nb-words="14" data-nb-chars="81">Polaně se&nbsp;začíná rozbřeskovat. „A to&nbsp;by&nbsp;tu&nbsp;tedy zůstal,“ praví, napjatá jako luk.</span></p>
        <p class="chunk" data-nb-ref-number="192" data-nb-words="55" data-nb-chars="282"><span class="idea" data-nb-ref-number="191" id="idea191" data-nb-words="55" data-nb-chars="282">„Zůstal. Proč by&nbsp;nezůstal? Jako u&nbsp;rodičů by&nbsp;byl. Jakýpak cizí člověk? Zeť je&nbsp;to. A&nbsp;lidem se&nbsp;zacpe huba. Aspoň budou vidět, že… že&nbsp;vedli jen mrzké řeči. To&nbsp;kvůli tobě, Polano. A&nbsp;jinak – nu, zdá se, že&nbsp;má&nbsp;rád Hafii – a&nbsp;koním rozumí. Není do&nbsp;práce, pravda – ale zbohatne-li pracovitý?“</span></p>
        <p class="chunk" data-nb-ref-number="193" data-nb-words="12" data-nb-chars="75"><span class="idea" data-nb-ref-number="192" id="idea192" data-nb-words="12" data-nb-chars="75">Polana usilovně přemýšlí, až&nbsp;vraští čelo. „A myslíš, že&nbsp;Štěpán bude chtít?“</span></p>
        <p class="chunk" data-nb-ref-number="194" data-nb-words="44" data-nb-chars="218"><span class="idea" data-nb-ref-number="193" id="idea193" data-nb-words="44" data-nb-chars="218">„Bude, dušinko. Mám peníze – což, může je&nbsp;mít on. Prosím tě, co&nbsp;já&nbsp;s&nbsp;penězi? A&nbsp;Štěpán – je&nbsp;chtivý; chtěl by&nbsp;mít louky, koně, rovinu, až&nbsp;kam dohlédneš, – zrovna mu&nbsp;oči zasvítí. Sedne si&nbsp;do&nbsp;tepla – bude on&nbsp;se&nbsp;rozmýšlet!“</span></p>
        <p class="chunk" data-nb-ref-number="195" data-nb-words="16" data-nb-chars="93"><span class="idea" data-nb-ref-number="194" id="idea194" data-nb-words="16" data-nb-chars="93">A&nbsp;Polanina tvář je&nbsp;zase neproniknutelná. „Nu, jak myslíš, Juraji. Ale já&nbsp;mu&nbsp;to&nbsp;nebudu říkat.“</span></p>
        <p class="chunk" data-nb-ref-number="196" data-nb-words="25" data-nb-chars="132"><span class="idea" data-nb-ref-number="195" id="idea195" data-nb-words="25" data-nb-chars="132">Juraj vstává. „Sám mu&nbsp;řeknu. Nestarej se, i&nbsp;s&nbsp;advokátem se&nbsp;poradím jak a&nbsp;co. Jakási smlouva musí, myslím, být. Což, i&nbsp;to&nbsp;obstarám –“</span></p>
        <p class="chunk" data-nb-ref-number="197" data-nb-words="19" data-nb-chars="116"><span class="idea" data-nb-ref-number="196" id="idea196" data-nb-words="19" data-nb-chars="116">Hordubal otálí, snad si&nbsp;myslí, že&nbsp;Polana ještě něco řekne. Ale do&nbsp;Polany náhle vjíždí spěch: „Musím chystat večeři.“</span></p>
        <p class="chunk" data-nb-ref-number="198" data-nb-words="8" data-nb-chars="41"><span class="idea" data-nb-ref-number="197" id="idea197" data-nb-words="8" data-nb-chars="41">A&nbsp;Juraj se&nbsp;loudá za&nbsp;stodolu, jako druhdy.</span></p>
        <h3 id="xvii" class="chunk" data-nb-ref-number="199" data-nb-words="1" data-nb-chars="5"><span class="idea" data-nb-ref-number="198" id="idea198" data-nb-words="1" data-nb-chars="5">XVII.</span></h3>
        <p class="chunk" data-nb-ref-number="200" data-nb-words="18" data-nb-chars="100"><span class="idea" data-nb-ref-number="199" id="idea199" data-nb-words="18" data-nb-chars="100">Manya veze hospodáře do&nbsp;Rybár, prý s&nbsp;rodiči promluvit. C&nbsp;– c. A&nbsp;koně, hlavy nahoru, radost pohledět.</span></p>
        <p class="chunk" data-nb-ref-number="201" data-nb-words="25" data-nb-chars="156"><span class="idea" data-nb-ref-number="200" id="idea200" data-nb-words="25" data-nb-chars="156">„A tak ty, Štěpáne,“ mluví Hordubal zahloubaně, „máš jednoho bratra staršího, jednoho mladšího a&nbsp;sestru provdanou. Hm, dost vás. A&nbsp;pravda, u&nbsp;vás je&nbsp;rovina?“</span></p>
        <p class="chunk" data-nb-ref-number="202" data-nb-words="22" data-nb-chars="128"><span class="idea" data-nb-ref-number="201" id="idea201" data-nb-words="22" data-nb-chars="128">„Rovina,“ povídá ochotně Štěpán, a&nbsp;zuby mu&nbsp;blýskají. „Hlavně buvoli se&nbsp;u&nbsp;nás pěstují – a&nbsp;koně. Buvoli rádi v&nbsp;močále, hospodáři.“</span></p>
        <p class="chunk" data-nb-ref-number="203" data-nb-words="13" data-nb-chars="82"><span class="idea" data-nb-ref-number="202" id="idea202" data-nb-words="13" data-nb-chars="82">„Močál,“ přemýšlí Juraj. „A nešel by&nbsp;vysušit? Viděl jsem takovou práci v&nbsp;Americe.“</span></p>
        <p class="chunk" data-nb-ref-number="204" data-nb-words="41" data-nb-chars="233"><span class="idea" data-nb-ref-number="203" id="idea203" data-nb-words="41" data-nb-chars="233">„Nač vysušit?“ směje se&nbsp;Štěpán. „Půdy je, pane, nazbyt. A&nbsp;škoda by&nbsp;bylo močálu, roste tam proutí; u&nbsp;nás se&nbsp;v&nbsp;zimě pletou koše. Místo prken máme proutí. Vůz – košatina; ploty, chlévy – samá košatina. Však pozírejte, tamto ten košiar.“</span></p>
        <p class="chunk" data-nb-ref-number="205" data-nb-words="13" data-nb-chars="73"><span class="idea" data-nb-ref-number="204" id="idea204" data-nb-words="13" data-nb-chars="73">Jurajovi se&nbsp;rovina nelíbí, nemá konce, ale co&nbsp;dělat. „A otec živ, říkáš.“</span></p>
        <p class="chunk" data-nb-ref-number="206" data-nb-words="34" data-nb-chars="190"><span class="idea" data-nb-ref-number="205" id="idea205" data-nb-words="34" data-nb-chars="190">„Živ. Bude se&nbsp;divit, koho mu&nbsp;vezu,“ praví Manya nějak pyšně, chlapecky. „Však tuto, to&nbsp;už&nbsp;jsou Rybáry.“ A&nbsp;klobouček nazad, prásk bičem, a&nbsp;jako barona veze Juraje do&nbsp;dědiny a&nbsp;do&nbsp;dvorce Manyů.</span></p>
        <p class="chunk" data-nb-ref-number="207" data-nb-words="50" data-nb-chars="299"><span class="idea" data-nb-ref-number="206" id="idea206" data-nb-words="50" data-nb-chars="299">Z&nbsp;chalupy vychází krátký a&nbsp;sporý parobek. „Počuj, Ďula,“ volá Štěpán, „postav koně do&nbsp;stínu a&nbsp;dej jim obroku a&nbsp;vody. Tudy, hospodáři.“ Hordubal si&nbsp;jen tak po&nbsp;očku prohlíží dvorec: stodola rozvalená, po&nbsp;dvoře se&nbsp;prochází prasnice, tuto se&nbsp;čepýří krůty; do&nbsp;pažení dveří zabodnuto jakési veliké šídlo –</span></p>
        <p class="chunk" data-nb-ref-number="208" data-nb-words="16" data-nb-chars="101"><span class="idea" data-nb-ref-number="207" id="idea207" data-nb-words="16" data-nb-chars="101">„To je&nbsp;jehla, pane, jehla na&nbsp;pletení košů,“ vysvětluje Štěpán. „A novou stodolu budeme stavět zjara.“</span></p>
        <p class="chunk" data-nb-ref-number="209" data-nb-words="10" data-nb-chars="57"><span class="idea" data-nb-ref-number="208" id="idea208" data-nb-words="10" data-nb-chars="57">Na&nbsp;prahu stojí starý Manya s&nbsp;dlouhými vousisky pod nosem.</span></p>
        <p class="chunk" data-nb-ref-number="210" data-nb-words="16" data-nb-chars="91"><span class="idea" data-nb-ref-number="209" id="idea209" data-nb-words="16" data-nb-chars="91">„Vedu vám, tatko, hospodáře z&nbsp;Krivé,“ hlásí Štěpán a&nbsp;jaksi se&nbsp;nadýmá. „Chce s&nbsp;vámi mluvit.“</span></p>
        <p class="chunk" data-nb-ref-number="211" data-nb-words="35" data-nb-chars="187"><span class="idea" data-nb-ref-number="210" id="idea210" data-nb-words="35" data-nb-chars="187">Starý Manya vede hosta do&nbsp;jizby a&nbsp;nedůvěřivě čeká, co&nbsp;bude. Hordubal důstojně usedá, jen na&nbsp;půl zadku, aby bylo vidět, že&nbsp;není ještě ruka v&nbsp;rukávě, a&nbsp;káže: „Nu, řekni, Štěpáne, co&nbsp;a&nbsp;jak.“</span></p>
        <p class="chunk" data-nb-ref-number="212" data-nb-words="32" data-nb-chars="169"><span class="idea" data-nb-ref-number="211" id="idea211" data-nb-words="32" data-nb-chars="169">Štěpán ukazuje zuby a&nbsp;vyklopí celou tu&nbsp;velikou novinu: že&nbsp;by&nbsp;mu&nbsp;tuto hospodář dal svou jedinou dceru Hafii, až&nbsp;dospěje; a&nbsp;že&nbsp;proto chce mluvit s&nbsp;tatkou, aby se&nbsp;dohodli –</span></p>
        <p class="chunk" data-nb-ref-number="213" data-nb-words="5" data-nb-chars="31"><span class="idea" data-nb-ref-number="212" id="idea212" data-nb-words="5" data-nb-chars="31">Hordubal kývá hlavou: ano, tak.</span></p>
        <p class="chunk" data-nb-ref-number="214" data-nb-words="15" data-nb-chars="92"><span class="idea" data-nb-ref-number="213" id="idea213" data-nb-words="15" data-nb-chars="92">Starý Manya ožil. „Hej, Ďula, dones pálenky! Vítám vás, Hordubale; a&nbsp;což, byla dobrá cesta?“</span></p>
        <p class="chunk" data-nb-ref-number="215" data-nb-words="1" data-nb-chars="8"><span class="idea" data-nb-ref-number="214" id="idea214" data-nb-words="1" data-nb-chars="8">„Dobrá.“</span></p>
        <p class="chunk" data-nb-ref-number="216" data-nb-words="7" data-nb-chars="35"><span class="idea" data-nb-ref-number="215" id="idea215" data-nb-words="7" data-nb-chars="35">„Chvála Bohu. A&nbsp;pěkná u&nbsp;vás úroda?“</span></p>
        <p class="chunk" data-nb-ref-number="217" data-nb-words="2" data-nb-chars="10"><span class="idea" data-nb-ref-number="216" id="idea216" data-nb-words="2" data-nb-chars="10">„I pěkná.“</span></p>
        <p class="chunk" data-nb-ref-number="218" data-nb-words="3" data-nb-chars="19"><span class="idea" data-nb-ref-number="217" id="idea217" data-nb-words="3" data-nb-chars="19">„A zdrávi všichni?“</span></p>
        <p class="chunk" data-nb-ref-number="219" data-nb-words="3" data-nb-chars="25"><span class="idea" data-nb-ref-number="218" id="idea218" data-nb-words="3" data-nb-chars="25">„Děkujeme pěkně, zdrávi.“</span></p>
        <p class="chunk" data-nb-ref-number="220" data-nb-words="18" data-nb-chars="101"><span class="idea" data-nb-ref-number="219" id="idea219" data-nb-words="18" data-nb-chars="101">Když takto bylo řečeno, co&nbsp;se&nbsp;sluší, povídá starý Manya: „A tak vy&nbsp;máte jen jednu dcerku, Hordubale?“</span></p>
        <p class="chunk" data-nb-ref-number="221" data-nb-words="5" data-nb-chars="28"><span class="idea" data-nb-ref-number="220" id="idea220" data-nb-words="5" data-nb-chars="28">„Inu, jen jedna se&nbsp;urodila.“</span></p>
        <p class="chunk" data-nb-ref-number="222" data-nb-words="16" data-nb-chars="114"><span class="idea" data-nb-ref-number="221" id="idea221" data-nb-words="16" data-nb-chars="114">Stařík se&nbsp;pochechtává, ale očima zkoumá. „Neříkejte, Hordubale, ještě může přijít syn. Odpočaté pole dobře plodí.“</span></p>
        <p class="chunk" data-nb-ref-number="223" data-nb-words="8" data-nb-chars="46"><span class="idea" data-nb-ref-number="222" id="idea222" data-nb-words="8" data-nb-chars="46">Juraj jen potrhl rukou, jako by&nbsp;chtěl mávnout.</span></p>
        <p class="chunk" data-nb-ref-number="224" data-nb-words="20" data-nb-chars="130"><span class="idea" data-nb-ref-number="223" id="idea223" data-nb-words="20" data-nb-chars="130">„Narodí se&nbsp;třeba synek, dědic,“ šklebí se&nbsp;stařík a&nbsp;slídí očkama. „A dobře vypadáte, Hordubale; ještě padesát let budete gazdovat.“</span></p>
        <p class="chunk" data-nb-ref-number="225" data-nb-words="23" data-nb-chars="125"><span class="idea" data-nb-ref-number="224" id="idea224" data-nb-words="23" data-nb-chars="125">Hordubal si&nbsp;hladí pomalu týl… „Nu, jak Bůh dá. Což, Hafie nebude muset čekat na&nbsp;dědictví. Chvála Bohu, věno bych pro ni&nbsp;měl.“</span></p>
        <p class="chunk" data-nb-ref-number="226" data-nb-words="19" data-nb-chars="100"><span class="idea" data-nb-ref-number="225" id="idea225" data-nb-words="19" data-nb-chars="100">Starému Manyovi svítí očka. „Jak by&nbsp;ne, povídá se&nbsp;tak. V&nbsp;Americe prý jen sbírat peníze na&nbsp;zemi, že?“</span></p>
        <p class="chunk" data-nb-ref-number="227" data-nb-words="30" data-nb-chars="166"><span class="idea" data-nb-ref-number="226" id="idea226" data-nb-words="30" data-nb-chars="166">„Tak lehké to&nbsp;není,“ míní Hordubal starostlivě. „A to&nbsp;víte, Manyo, peníze. Máš je&nbsp;doma – ukradnou ti&nbsp;je; dáš je&nbsp;do&nbsp;benku – ukradnou také. Lepší by&nbsp;bylo hospodářství.“</span></p>
        <p class="chunk" data-nb-ref-number="228" data-nb-words="5" data-nb-chars="37"><span class="idea" data-nb-ref-number="227" id="idea227" data-nb-words="5" data-nb-chars="37">„Svatá pravda,“ souhlasí starý Manya.</span></p>
        <p class="chunk" data-nb-ref-number="229" data-nb-words="30" data-nb-chars="176"><span class="idea" data-nb-ref-number="228" id="idea228" data-nb-words="30" data-nb-chars="176">„Dívám se&nbsp;tady,“ pokračuje Hordubal rozvážně. „Mnoho lidí u&nbsp;vás půda neuživí. Samý močál a&nbsp;výběh. Hádám, tady jeden hospodář aby měl desítky jiter pusty, má-li být z&nbsp;toho živ.“</span></p>
        <p class="chunk" data-nb-ref-number="230" data-nb-words="24" data-nb-chars="155"><span class="idea" data-nb-ref-number="229" id="idea229" data-nb-words="24" data-nb-chars="155">„Inu pravda,“ brouká opatrně stařík. „Těžko tady dělit hospodářství. Náš nejstarší, jako Michal, by&nbsp;měl podědit gazdovstvo, a&nbsp;ti&nbsp;druzí dva – jenom podíly.“</span></p>
        <p class="chunk" data-nb-ref-number="231" data-nb-words="4" data-nb-chars="32"><span class="idea" data-nb-ref-number="230" id="idea230" data-nb-words="4" data-nb-chars="32">„Kolik?“ vystřelil Juraj rovnou.</span></p>
        <p class="chunk" data-nb-ref-number="232" data-nb-words="17" data-nb-chars="121"><span class="idea" data-nb-ref-number="231" id="idea231" data-nb-words="17" data-nb-chars="121">Starý Manya překvapeně zamrkal. Ech ty, co&nbsp;nenecháš člověku pokdy? „Tři tisícky,“ bručel, šilhaje rozmrzele po&nbsp;Štěpánovi…</span></p>
        <p class="chunk" data-nb-ref-number="233" data-nb-words="17" data-nb-chars="111"><span class="idea" data-nb-ref-number="232" id="idea232" data-nb-words="17" data-nb-chars="111">Hordubal si&nbsp;to&nbsp;narychlo přepočítal. „Třikrát tři – tedy devět, deset tisíc, říkáte, má&nbsp;vaše hospodářství cenu?“</span></p>
        <p class="chunk" data-nb-ref-number="234" data-nb-words="13" data-nb-chars="74"><span class="idea" data-nb-ref-number="233" id="idea233" data-nb-words="13" data-nb-chars="74">„Jak to, prosím, třikrát tři?“ zlobí se&nbsp;stařík. „I dcera má&nbsp;dostat podíl.“</span></p>
        <p class="chunk" data-nb-ref-number="235" data-nb-words="7" data-nb-chars="52"><span class="idea" data-nb-ref-number="234" id="idea234" data-nb-words="7" data-nb-chars="52">„Pravda,“ uznává Hordubal. „Tedy řekněme – třináct.“</span></p>
        <p class="chunk" data-nb-ref-number="236" data-nb-words="14" data-nb-chars="72"><span class="idea" data-nb-ref-number="235" id="idea235" data-nb-words="14" data-nb-chars="72">„A ne, to&nbsp;ne,“ vrtí hlavou stařík. „A to&nbsp;vy, Hordubale, jen tak žertem?“</span></p>
        <p class="chunk" data-nb-ref-number="237" data-nb-words="18" data-nb-chars="110"><span class="idea" data-nb-ref-number="236" id="idea236" data-nb-words="18" data-nb-chars="110">„Nic žertem,“ stojí na&nbsp;svém Hordubal. „Já bych chtěl vědět, Manyo, co&nbsp;asi stojí takové hospodářství v&nbsp;rovině?“</span></p>
        <p class="chunk" data-nb-ref-number="238" data-nb-words="14" data-nb-chars="91"><span class="idea" data-nb-ref-number="237" id="idea237" data-nb-words="14" data-nb-chars="91">Starý Manya je&nbsp;zmaten, Štěpán vyvaluje oči: chce snad boháč Hordubal koupit usedlost Manyů?</span></p>
        <p class="chunk" data-nb-ref-number="239" data-nb-words="11" data-nb-chars="72"><span class="idea" data-nb-ref-number="238" id="idea238" data-nb-words="11" data-nb-chars="72">„Takový statek byste nedostal ani za&nbsp;dvacet tisícek,“ řekl starý váhavě.</span></p>
        <p class="chunk" data-nb-ref-number="240" data-nb-words="3" data-nb-chars="16"><span class="idea" data-nb-ref-number="239" id="idea239" data-nb-words="3" data-nb-chars="16">„Se vším všudy?“</span></p>
        <p class="chunk" data-nb-ref-number="241" data-nb-words="13" data-nb-chars="81"><span class="idea" data-nb-ref-number="240" id="idea240" data-nb-words="13" data-nb-chars="81">Stařík se&nbsp;zachechtl. „Vy jste dobrý, Hordubale. Míváme čtyři, pět koní ve&nbsp;dvoře.“</span></p>
        <p class="chunk" data-nb-ref-number="242" data-nb-words="4" data-nb-chars="21"><span class="idea" data-nb-ref-number="241" id="idea241" data-nb-words="4" data-nb-chars="21">„Já myslím bez koní.“</span></p>
        <p class="chunk" data-nb-ref-number="243" data-nb-words="16" data-nb-chars="102"><span class="idea" data-nb-ref-number="242" id="idea242" data-nb-words="16" data-nb-chars="102">Starý Manya zvážněl. „A co&nbsp;vy&nbsp;vlastně, Hordubale, – přišel jste statek kupovat, nebo zasnoubit dceru?“</span></p>
        <p class="chunk" data-nb-ref-number="244" data-nb-words="54" data-nb-chars="317"><span class="idea" data-nb-ref-number="243" id="idea243" data-nb-words="54" data-nb-chars="317">Hordubal zrudl. „Statek kupovat – já, a&nbsp;kupovat statek v&nbsp;rovině? Bláto budu kupovat, ne? Pruty na&nbsp;píšťalky, ech? Děkuju uctivě, Manyo, ale já&nbsp;rovnou. Dohodneme-li se&nbsp;my&nbsp;dva, zasnoubí-li se&nbsp;váš Štěpán s&nbsp;Hafií, odkážete vy&nbsp;svůj dvorec Štěpánovi. Po&nbsp;svatbě – dostane váš Michal ode mne vyplacen svůj podíl. A&nbsp;Ďula také.“</span></p>
        <p class="chunk" data-nb-ref-number="245" data-nb-words="4" data-nb-chars="26"><span class="idea" data-nb-ref-number="244" id="idea244" data-nb-words="4" data-nb-chars="26">„A Márja?“ vydechl Štěpán.</span></p>
        <p class="chunk" data-nb-ref-number="246" data-nb-words="14" data-nb-chars="71"><span class="idea" data-nb-ref-number="245" id="idea245" data-nb-words="14" data-nb-chars="71">„A Márja – už&nbsp;nikoho víc nemáte? Ať&nbsp;si&nbsp;Štěpán gazduje tady v&nbsp;Rybárech.“</span></p>
        <p class="chunk" data-nb-ref-number="247" data-nb-words="7" data-nb-chars="39"><span class="idea" data-nb-ref-number="246" id="idea246" data-nb-words="7" data-nb-chars="39">„A co&nbsp;Michal?“ ptá se&nbsp;stařík nechápavě.</span></p>
        <p class="chunk" data-nb-ref-number="248" data-nb-words="14" data-nb-chars="85"><span class="idea" data-nb-ref-number="247" id="idea247" data-nb-words="14" data-nb-chars="85">„Nu, dostane podíl, ať&nbsp;jde spánembohem. Mladý člověk – raději vezme peníze než půdu.“</span></p>
        <p class="chunk" data-nb-ref-number="249" data-nb-words="9" data-nb-chars="55"><span class="idea" data-nb-ref-number="248" id="idea248" data-nb-words="9" data-nb-chars="55">Starý Manya vrtí hlavou. „Ne, ne,“ mručí, „to nepůjde.“</span></p>
        <p class="chunk" data-nb-ref-number="250" data-nb-words="8" data-nb-chars="44"><span class="idea" data-nb-ref-number="249" id="idea249" data-nb-words="8" data-nb-chars="44">„A proč by&nbsp;to&nbsp;nešlo?“ vyhrkl horlivě Štěpán.</span></p>
        <p class="chunk" data-nb-ref-number="251" data-nb-words="16" data-nb-chars="79"><span class="idea" data-nb-ref-number="250" id="idea250" data-nb-words="16" data-nb-chars="79">„A ty&nbsp;táhni odtud, hybaj!“ rozkřikl se&nbsp;stařík. „Co ty&nbsp;se&nbsp;máš co&nbsp;plést do&nbsp;řeči?“</span></p>
        <p class="chunk" data-nb-ref-number="252" data-nb-words="14" data-nb-chars="71"><span class="idea" data-nb-ref-number="251" id="idea251" data-nb-words="14" data-nb-chars="71">Brumlaje uraženě loudal se&nbsp;Štěpán na&nbsp;dvorek. Ďula – rozumí se&nbsp;– u&nbsp;koní.</span></p>
        <p class="chunk" data-nb-ref-number="253" data-nb-words="8" data-nb-chars="42"><span class="idea" data-nb-ref-number="252" id="idea252" data-nb-words="8" data-nb-chars="42">„Tak co, Ďulo?“ plácl ho&nbsp;Štěpán po&nbsp;rameni.</span></p>
        <p class="chunk" data-nb-ref-number="254" data-nb-words="11" data-nb-chars="70"><span class="idea" data-nb-ref-number="253" id="idea253" data-nb-words="11" data-nb-chars="70">„Pěkný koník,“ oceňuje znalecky parobek. „Mohl bych se&nbsp;na&nbsp;něm projet?“</span></p>
        <p class="chunk" data-nb-ref-number="255" data-nb-words="15" data-nb-chars="80"><span class="idea" data-nb-ref-number="254" id="idea254" data-nb-words="15" data-nb-chars="80">„Příliš dobrý pro tvou řiť,“ cedí Štěpán a&nbsp;ukazuje hlavou k&nbsp;jizbě. „Náš starý –“</span></p>
        <p class="chunk" data-nb-ref-number="256" data-nb-words="1" data-nb-chars="5"><span class="idea" data-nb-ref-number="255" id="idea255" data-nb-words="1" data-nb-chars="5">„Co?“</span></p>
        <p class="chunk" data-nb-ref-number="257" data-nb-words="9" data-nb-chars="48"><span class="idea" data-nb-ref-number="256" id="idea256" data-nb-words="9" data-nb-chars="48">„Ech, nic. Dělá, co&nbsp;může, aby mi&nbsp;zkazil štěstí.“</span></p>
        <p class="chunk" data-nb-ref-number="258" data-nb-words="2" data-nb-chars="14"><span class="idea" data-nb-ref-number="257" id="idea257" data-nb-words="2" data-nb-chars="14">„Jaké štěstí?“</span></p>
        <p class="chunk" data-nb-ref-number="259" data-nb-words="5" data-nb-chars="22"><span class="idea" data-nb-ref-number="258" id="idea258" data-nb-words="5" data-nb-chars="22">„A, žádné. Co&nbsp;ty&nbsp;víš!“</span></p>
        <p class="chunk" data-nb-ref-number="260" data-nb-words="20" data-nb-chars="105"><span class="idea" data-nb-ref-number="259" id="idea259" data-nb-words="20" data-nb-chars="105">Ticho je&nbsp;na&nbsp;dvorku, jen svině chrochtá sama pro sebe; od&nbsp;močálu je&nbsp;slyšet chřástaly, i&nbsp;žáby už&nbsp;začínají –</span></p>
        <p class="chunk" data-nb-ref-number="261" data-nb-words="5" data-nb-chars="31"><span class="idea" data-nb-ref-number="260" id="idea260" data-nb-words="5" data-nb-chars="31">„A zůstaneš v&nbsp;Krivej, Štěpáne?“</span></p>
        <p class="chunk" data-nb-ref-number="262" data-nb-words="9" data-nb-chars="53"><span class="idea" data-nb-ref-number="261" id="idea261" data-nb-words="9" data-nb-chars="53">„Snad – ještě jsem se&nbsp;nerozhodl,“ naparuje se&nbsp;Štěpán.</span></p>
        <p class="chunk" data-nb-ref-number="263" data-nb-words="2" data-nb-chars="12"><span class="idea" data-nb-ref-number="262" id="idea262" data-nb-words="2" data-nb-chars="12">„A gazdová?“</span></p>
        <p class="chunk" data-nb-ref-number="264" data-nb-words="35" data-nb-chars="189"><span class="idea" data-nb-ref-number="263" id="idea263" data-nb-words="35" data-nb-chars="189">„Co ti&nbsp;je&nbsp;po&nbsp;tom?“ dělá tajnosti Štěpán. Ech, komáři! a&nbsp;vlaštovky div nebrousí břichem po&nbsp;zemi. Štěpán zívá, jen že&nbsp;si&nbsp;nevymkne čelist. Co&nbsp;ti&nbsp;dva staří tam uvnitř – Bodejž si&nbsp;nosy ukoušete!</span></p>
        <p class="chunk" data-nb-ref-number="265" data-nb-words="25" data-nb-chars="138"><span class="idea" data-nb-ref-number="264" id="idea264" data-nb-words="25" data-nb-chars="138">Štěpán ze&nbsp;zlosti a&nbsp;z&nbsp;dlouhé chvíle vytáhne košikářskou jehlu z&nbsp;pažení dveří a&nbsp;zabodává ji&nbsp;ze&nbsp;vší síly. „Tak, teď ji&nbsp;vytáhni,“ pobízí Ďulu.</span></p>
        <p class="chunk" data-nb-ref-number="266" data-nb-words="18" data-nb-chars="102"><span class="idea" data-nb-ref-number="265" id="idea265" data-nb-words="18" data-nb-chars="102">Ďula ji&nbsp;vytáhne. „Pojď, kdo hloub?“ Chvilku je&nbsp;baví zabodávat jehlu do&nbsp;dveří, až&nbsp;z&nbsp;nich lítají třísky.</span></p>
        <p class="chunk" data-nb-ref-number="267" data-nb-words="12" data-nb-chars="61"><span class="idea" data-nb-ref-number="266" id="idea266" data-nb-words="12" data-nb-chars="61">„A co,“ povídá Ďula, „půjdu za&nbsp;děvčaty. S&nbsp;tebou už&nbsp;nic není.“</span></p>
        <p class="chunk" data-nb-ref-number="268" data-nb-words="62" data-nb-chars="334"><span class="idea" data-nb-ref-number="267" id="idea267" data-nb-words="62" data-nb-chars="334">Pomalu je&nbsp;soumrak, obzor nad celou rovinou se&nbsp;zardívá fialovou mlhou. Mám jít dovnitř? myslí si&nbsp;Štěpán. A&nbsp;naschvál ne. – Hybaj, řekne mi&nbsp;starý, nepleť se&nbsp;do&nbsp;řeči! Nabízí Amerikán Hordubal jemu svou dcerku, či&nbsp;mně? Dovedl bych já&nbsp;se&nbsp;o&nbsp;sebe postarat, a&nbsp;zatím – hybaj! A&nbsp;co&nbsp;mi&nbsp;máš co&nbsp;poroučet, vzteká se&nbsp;Štěpán, do&nbsp;jiné už&nbsp;patřím rodiny!</span></p>
        <p class="chunk" data-nb-ref-number="269" data-nb-words="46" data-nb-chars="258"><span class="idea" data-nb-ref-number="268" id="idea268" data-nb-words="46" data-nb-chars="258">Konečně se&nbsp;hrne Hordubal ze&nbsp;dveří, je&nbsp;podroušen pálenkou, dohodli se&nbsp;asi staříci; starý Manya ho&nbsp;doprovází a&nbsp;pleská ho&nbsp;po&nbsp;zádech. Štěpán – stojí u&nbsp;hlav koní a&nbsp;drží je&nbsp;za&nbsp;řetízek udidel, inu, jako štolba; ani Hordubalovi to&nbsp;neušlo a&nbsp;kývl pochvalně na&nbsp;Štěpána.</span></p>
        <p class="chunk" data-nb-ref-number="270" data-nb-words="17" data-nb-chars="88"><span class="idea" data-nb-ref-number="269" id="idea269" data-nb-words="17" data-nb-chars="88">„Tak v&nbsp;neděli ve&nbsp;vároši<a href="./resources/undefined">[5]</a>,“ volá starý Manya, a&nbsp;c&nbsp;– c, vůz se&nbsp;rozjel. „Šťastnou cestu!“</span></p>
        <p class="chunk" data-nb-ref-number="271" data-nb-words="13" data-nb-chars="70"><span class="idea" data-nb-ref-number="270" id="idea270" data-nb-words="13" data-nb-chars="70">Štěpán pokukuje po&nbsp;očku na&nbsp;hospodáře, nechce se&nbsp;ptát; snad sám začne –</span></p>
        <p class="chunk" data-nb-ref-number="272" data-nb-words="6" data-nb-chars="35"><span class="idea" data-nb-ref-number="271" id="idea271" data-nb-words="6" data-nb-chars="35">„Tamto – naše řeka,“ ukazuje bičem.</span></p>
        <p class="chunk" data-nb-ref-number="273" data-nb-words="1" data-nb-chars="4"><span class="idea" data-nb-ref-number="272" id="idea272" data-nb-words="1" data-nb-chars="4">„M.“</span></p>
        <p class="chunk" data-nb-ref-number="274" data-nb-words="17" data-nb-chars="86"><span class="idea" data-nb-ref-number="273" id="idea273" data-nb-words="17" data-nb-chars="86">„A tam, ten vůz s&nbsp;rákosím, to&nbsp;je&nbsp;asi náš Michal. U&nbsp;nás steleme palachem místo slamou.“</span></p>
        <p class="chunk" data-nb-ref-number="275" data-nb-words="1" data-nb-chars="6"><span class="idea" data-nb-ref-number="274" id="idea274" data-nb-words="1" data-nb-chars="6">„Tak.“</span></p>
        <p class="chunk" data-nb-ref-number="276" data-nb-words="28" data-nb-chars="153"><span class="idea" data-nb-ref-number="275" id="idea275" data-nb-words="28" data-nb-chars="153">A&nbsp;nic. Štěpán drží koně, jak pěkně jen dovede, ale hospodář – jen hlava se&nbsp;mu&nbsp;klátí. Konečně to&nbsp;Manya nevydržel. „Tak co, hospodáři, kolik jste jim dal?“</span></p>
        <p class="chunk" data-nb-ref-number="277" data-nb-words="4" data-nb-chars="27"><span class="idea" data-nb-ref-number="276" id="idea276" data-nb-words="4" data-nb-chars="27">Hordubal zvedl obočí. „Co?“</span></p>
        <p class="chunk" data-nb-ref-number="278" data-nb-words="5" data-nb-chars="29"><span class="idea" data-nb-ref-number="277" id="idea277" data-nb-words="5" data-nb-chars="29">„Kolik jste jim upsal, pane?“</span></p>
        <p class="chunk" data-nb-ref-number="279" data-nb-words="9" data-nb-chars="61"><span class="idea" data-nb-ref-number="278" id="idea278" data-nb-words="9" data-nb-chars="61">Hordubal nic. Teprve po&nbsp;chvilce: „Po pěti tisíckách každému.“</span></p>
        <p class="chunk" data-nb-ref-number="280" data-nb-words="18" data-nb-chars="104"><span class="idea" data-nb-ref-number="279" id="idea279" data-nb-words="18" data-nb-chars="104">Štěpán přemítá, a&nbsp;pak utrousí mezi zuby: „To vás okradli, hospodáři. Po&nbsp;třech tisíckách – bylo by&nbsp;dost.“</span></p>
        <p class="chunk" data-nb-ref-number="281" data-nb-words="9" data-nb-chars="55"><span class="idea" data-nb-ref-number="280" id="idea280" data-nb-words="9" data-nb-chars="55">„M,“ bručí Hordubal. „Tvůj otec – jako dubový pařízek.“</span></p>
        <p class="chunk" data-nb-ref-number="282" data-nb-words="14" data-nb-chars="63"><span class="idea" data-nb-ref-number="281" id="idea281" data-nb-words="14" data-nb-chars="63">Ech ten, myslí si&nbsp;Štěpán; druhým dává, a&nbsp;mně – jako by&nbsp;to&nbsp;bral.</span></p>
        <p class="chunk" data-nb-ref-number="283" data-nb-words="13" data-nb-chars="77"><span class="idea" data-nb-ref-number="282" id="idea282" data-nb-words="13" data-nb-chars="77">„A tobě – také pět tisícek,“ dodává Hordubal. „Abys prý měl do&nbsp;hospodářství.“</span></p>
        <p class="chunk" data-nb-ref-number="284" data-nb-words="39" data-nb-chars="200"><span class="idea" data-nb-ref-number="283" id="idea283" data-nb-words="39" data-nb-chars="200">Dobře, myslí si&nbsp;Štěpán. Ale teď, když jsem skoro jeho syn, – jak to&nbsp;bude se&nbsp;mzdou? Nemůže mě&nbsp;už&nbsp;platit jako čeledína. Snad by&nbsp;mi&nbsp;mohl dát to&nbsp;hříbě? Prodej si&nbsp;je, Štěpáne, nejsi-li už&nbsp;jako náš vlastní?</span></p>
        <p class="chunk" data-nb-ref-number="285" data-nb-words="5" data-nb-chars="31"><span class="idea" data-nb-ref-number="284" id="idea284" data-nb-words="5" data-nb-chars="31">„A jeď pořádně!“ káže Hordubal.</span></p>
        <p class="chunk" data-nb-ref-number="286" data-nb-words="2" data-nb-chars="12"><span class="idea" data-nb-ref-number="285" id="idea285" data-nb-words="2" data-nb-chars="12">„Ano, pane.“</span></p>
        <h3 id="xviii" class="chunk" data-nb-ref-number="287" data-nb-words="1" data-nb-chars="6"><span class="idea" data-nb-ref-number="286" id="idea286" data-nb-words="1" data-nb-chars="6">XVIII.</span></h3>
        <p class="chunk" data-nb-ref-number="288" data-nb-words="152" data-nb-chars="862"><span class="idea" data-nb-ref-number="287" id="idea287" data-nb-words="152" data-nb-chars="862">A&nbsp;už&nbsp;jedou z&nbsp;vároše, teď je&nbsp;to&nbsp;zpečetěno. Důkladnou smlouvu urobili u&nbsp;žida advokáta, však stála dvě stě korun; a&nbsp;to&nbsp;tam dejte, pane velkomožný, a&nbsp;i&nbsp;toto tam napísajte – Inu, sedlák je&nbsp;opatrný na&nbsp;majetek, holenku, nedá se&nbsp;obelstít; a&nbsp;ještě na&nbsp;toto se&nbsp;musí pamatovat, Hafii připsat polovinu statku v&nbsp;Rybárech – Dobře, povídá pravotár, dáme tam takovou klau-zu-li. Aha, brachu, i&nbsp;ta&nbsp;tam je. A&nbsp;pak to&nbsp;všichni podepsali: Juraj Hordubal – tři křížky, ve&nbsp;jménu Otce, Syna i&nbsp;Ducha svatého. Starý Manya – tři křížky. A&nbsp;Michal Manya, kytka za&nbsp;kloboučkem, nafukuje tváře a&nbsp;důležitě se&nbsp;podpisuje plným jménem. Márja, provdaná Jánoš, s&nbsp;hedvábným šátkem na&nbsp;hlavě, a&nbsp;Štěpán, celý sváteční – A&nbsp;ještě někdo podepíše? Ach ne, Ďula musí být u&nbsp;koní, a&nbsp;není ani plnoletý. Tak hotovo, pánové, a&nbsp;mnoho štěstí vám přejeme. Dvě stovky to&nbsp;stálo; inu, důkladná robota, i&nbsp;klau-zu-le tam je.</span></p>
        <p class="chunk" data-nb-ref-number="289" data-nb-words="71" data-nb-chars="378"><span class="idea" data-nb-ref-number="288" id="idea288" data-nb-words="71" data-nb-chars="378">A&nbsp;pak všichni do&nbsp;krčmy, popít aldamáše. Chtěj nechtěj tyká si&nbsp;teď Juraj Hordubal se&nbsp;starým Manyou, ba&nbsp;se&nbsp;i&nbsp;pohádali, jako mezi příbuznými. „A jeď, Štěpáne!“ Štěpán by&nbsp;rád s&nbsp;Hordubalem jako s&nbsp;otcem, ale což je&nbsp;s&nbsp;ním jaká řeč? Sedí na&nbsp;žebřině, oběma rukama se&nbsp;jí&nbsp;drží, oči pod obočím, a&nbsp;stěží odpoví. Ech, divné to&nbsp;zásnuby, myslí si&nbsp;Štěpán, není člověku volno s&nbsp;hospodářem. C&nbsp;– c.</span></p>
        <p class="chunk" data-nb-ref-number="290" data-nb-words="71" data-nb-chars="395"><span class="idea" data-nb-ref-number="289" id="idea289" data-nb-words="71" data-nb-chars="395">A&nbsp;už&nbsp;vjíždějí do&nbsp;Krivé, pěkně tryskem, jen podkovy cvakají. Juraj Hordubal vzhlédne zpod obočí, a&nbsp;najednou ruku nad hlavou, luská prsty a&nbsp;zpívá, juchá, výská jako o&nbsp;fašangu. A&nbsp;to&nbsp;asi je&nbsp;opilý, ohlížejí se&nbsp;lidé, co&nbsp;se&nbsp;tak Hordubal Amerikán rozjařil? Na&nbsp;návsi děvčat a&nbsp;parobků, musí se&nbsp;jet krokem; Juraj se&nbsp;zvedá, rukou objímá Štěpánovo rameno a&nbsp;volá dolů na&nbsp;lidi: „To si&nbsp;vezu zetě, co? Ej, juch!“</span></p>
        <p class="chunk" data-nb-ref-number="291" data-nb-words="9" data-nb-chars="57"><span class="idea" data-nb-ref-number="290" id="idea290" data-nb-words="9" data-nb-chars="57">Štěpán hledí setřást jeho ruku a&nbsp;syčí: „Tiše, hospodáři!“</span></p>
        <p class="chunk" data-nb-ref-number="292" data-nb-words="8" data-nb-chars="56"><span class="idea" data-nb-ref-number="291" id="idea291" data-nb-words="8" data-nb-chars="56">Hordubal mu&nbsp;sevřel rameno, divže Manya nevyjekl bolestí.</span></p>
        <p class="chunk" data-nb-ref-number="293" data-nb-words="10" data-nb-chars="64"><span class="idea" data-nb-ref-number="292" id="idea292" data-nb-words="10" data-nb-chars="64">„Počujte,“ huláká Juraj, „mám zetě pro Hafii, slavíme zásnuby –“</span></p>
        <p class="chunk" data-nb-ref-number="294" data-nb-words="19" data-nb-chars="103"><span class="idea" data-nb-ref-number="293" id="idea293" data-nb-words="19" data-nb-chars="103">Prásk do&nbsp;koní! Štěpán se&nbsp;mračí a&nbsp;kouše si&nbsp;rty div ne&nbsp;do&nbsp;krve. „Vzpamatujte se, hospodáři, jste ožralý!“</span></p>
        <p class="chunk" data-nb-ref-number="295" data-nb-words="14" data-nb-chars="88"><span class="idea" data-nb-ref-number="294" id="idea294" data-nb-words="14" data-nb-chars="88">S&nbsp;rachotem zatáčí vůz do&nbsp;dvorka Hordubalů. Juraj pouští Štěpána, tichý najednou a&nbsp;vážný.</span></p>
        <p class="chunk" data-nb-ref-number="296" data-nb-words="6" data-nb-chars="40"><span class="idea" data-nb-ref-number="295" id="idea295" data-nb-words="6" data-nb-chars="40">„Proveď koně,“ káže suše. „Zapotili se.“</span></p>
        <h3 id="xix" class="chunk" data-nb-ref-number="297" data-nb-words="1" data-nb-chars="4"><span class="idea" data-nb-ref-number="296" id="idea296" data-nb-words="1" data-nb-chars="4">XIX.</span></h3>
        <p class="chunk" data-nb-ref-number="298" data-nb-words="112" data-nb-chars="574"><span class="idea" data-nb-ref-number="297" id="idea297" data-nb-words="112" data-nb-chars="574">A&nbsp;Polana neví, co&nbsp;si&nbsp;myslet o&nbsp;Jurajovi. Štěpána chce vytáhnout do&nbsp;hospody, a&nbsp;co&nbsp;prý, už&nbsp;nejsi čeledín, jsi jako náš syn. A&nbsp;místo aby zalezl za&nbsp;stodolu, chodí po&nbsp;dědině, zastavuje se&nbsp;a&nbsp;s&nbsp;tetkami dává se&nbsp;do&nbsp;řeči: prý Hafii jsem zasnoubil, inu, je&nbsp;ještě dítě, ale přilnula k&nbsp;Štěpánovi, když neměla otce doma; a&nbsp;Štěpán, sousedo, má&nbsp;Hafii za&nbsp;svatý obrázek – ech, je&nbsp;radost z&nbsp;takových dětí. A&nbsp;Štěpána chválí do&nbsp;nebe, jak se&nbsp;má&nbsp;k&nbsp;práci, bude prý z&nbsp;něho dobrý gazda, dvorec v&nbsp;Rybárech podědí po&nbsp;otci. Po&nbsp;vsi má&nbsp;plno řečí, ale doma – jako by&nbsp;zařezal, to&nbsp;a&nbsp;to&nbsp;udělej, Štěpáne, a&nbsp;dost.</span></p>
        <p class="chunk" data-nb-ref-number="299" data-nb-words="43" data-nb-chars="238"><span class="idea" data-nb-ref-number="298" id="idea298" data-nb-words="43" data-nb-chars="238">Juraj chodí po&nbsp;dědině a&nbsp;hledá, koho ještě nezastavil; i&nbsp;na&nbsp;Fedeleše Gejzu kynul rukou, jen Geričovi se&nbsp;vyhnul. A&nbsp;Gerič už&nbsp;natahoval ruku, ale Juraj se&nbsp;odvrátil. Pokud živ budu, neznám tě: co&nbsp;mně máš co&nbsp;povídat, nechci vědět, co&nbsp;si&nbsp;myslíš.</span></p>
        <p class="chunk" data-nb-ref-number="300" data-nb-words="78" data-nb-chars="417"><span class="idea" data-nb-ref-number="299" id="idea299" data-nb-words="78" data-nb-chars="417">Tetky se&nbsp;smějí: divné zásnuby. Ženich se&nbsp;mračí jako kakabus a&nbsp;řeči jen urývá, žere se&nbsp;vztekem. Nevěsta – u&nbsp;potoka si&nbsp;hraje s&nbsp;dětmi, sukýnky vykasány po&nbsp;pás, ani stydět se&nbsp;ještě neumí. A&nbsp;Hordubal rozkládá rukama na&nbsp;návsi, honosí se&nbsp;budoucím zetěm. Jen Polana – divná ženská sic, ale chmuří se, vidí, že&nbsp;tu&nbsp;je&nbsp;lidem něco pro smích, neukáže ani nos před stavením. Tak je&nbsp;to, lidi, a&nbsp;neříkejte, že&nbsp;tu&nbsp;je&nbsp;všecko v&nbsp;pořádku.</span></p>
        <p class="chunk" data-nb-ref-number="301" data-nb-words="40" data-nb-chars="198"><span class="idea" data-nb-ref-number="300" id="idea300" data-nb-words="40" data-nb-chars="198">Cože Hordubal ani nevidí, že&nbsp;se&nbsp;Štěpán mračí? I&nbsp;vidí to&nbsp;snad, ale vyhýbá se&nbsp;mu. Jen tak mu&nbsp;poručí přes rameno, co&nbsp;má&nbsp;robit, a&nbsp;už&nbsp;míří kamsi. A&nbsp;Štěpán za&nbsp;ním pozírá, jako by&nbsp;mu&nbsp;chtěl ukousnout hlavu.</span></p>
        <p class="chunk" data-nb-ref-number="302" data-nb-words="47" data-nb-chars="236"><span class="idea" data-nb-ref-number="301" id="idea301" data-nb-words="47" data-nb-chars="236">Ale teď už&nbsp;se&nbsp;Manya nedá, čeká na&nbsp;hospodáře, zuby zaťaty, až&nbsp;mu&nbsp;to&nbsp;cuká v&nbsp;tváři pod kůží. Gazda jde po&nbsp;dvorku. „Měl bys, Štěpáne, jet dolů.“ A&nbsp;už&nbsp;zase chce pryč, ale Manya se&nbsp;mu&nbsp;staví do&nbsp;cesty. „Musím s&nbsp;vámi, hospodáři, o&nbsp;něčem mluvit.“</span></p>
        <p class="chunk" data-nb-ref-number="303" data-nb-words="9" data-nb-chars="54"><span class="idea" data-nb-ref-number="302" id="idea302" data-nb-words="9" data-nb-chars="54">„Nu, co&nbsp;zase?“ uhýbá Hordubal. „Hleď si&nbsp;raději svého!“</span></p>
        <p class="chunk" data-nb-ref-number="304" data-nb-words="21" data-nb-chars="111"><span class="idea" data-nb-ref-number="303" id="idea303" data-nb-words="21" data-nb-chars="111">Štěpán je&nbsp;až&nbsp;popelavý vztekem – divné, vždycky býval žlutý. „Co vy&nbsp;to&nbsp;povídáte o&nbsp;mně a&nbsp;o&nbsp;Hafii?“ vyhrkl prudce.</span></p>
        <p class="chunk" data-nb-ref-number="305" data-nb-words="10" data-nb-chars="74"><span class="idea" data-nb-ref-number="304" id="idea304" data-nb-words="10" data-nb-chars="74">Hordubal zvedá obočí. „Cože povídám? Že&nbsp;jsem dcerku zasnoubil čeledínovi.“</span></p>
        <p class="chunk" data-nb-ref-number="306" data-nb-words="29" data-nb-chars="158"><span class="idea" data-nb-ref-number="305" id="idea305" data-nb-words="29" data-nb-chars="158">Manya supí zlostí. „A proč – proč vy&nbsp;– Teď se&nbsp;mi&nbsp;lidé posmívají, kam přijdu. Brzo-li prý budou křtiny, Štěpáne, a&nbsp;utíkej, Štěpáne, tvou nevěstu honí houser –“</span></p>
        <p class="chunk" data-nb-ref-number="307" data-nb-words="13" data-nb-chars="67"><span class="idea" data-nb-ref-number="306" id="idea306" data-nb-words="13" data-nb-chars="67">Hordubal si&nbsp;počíná hladit týl. „Nech je, ať&nbsp;se&nbsp;smějí. Omrzí je&nbsp;to.“</span></p>
        <p class="chunk" data-nb-ref-number="308" data-nb-words="16" data-nb-chars="90"><span class="idea" data-nb-ref-number="307" id="idea307" data-nb-words="16" data-nb-chars="90">„Mne, mne to&nbsp;omrzelo, hospodáři,“ drtí mezi zuby Manya. „Já – nechci být lidem pro smích.“</span></p>
        <p class="chunk" data-nb-ref-number="309" data-nb-words="18" data-nb-chars="103"><span class="idea" data-nb-ref-number="308" id="idea308" data-nb-words="18" data-nb-chars="103">Hordubal nějak těžce oddychuje. „Ani já&nbsp;– nechci být lidem pro smích. Proto jsem tě&nbsp;zasnoubil. Tak co?“</span></p>
        <p class="chunk" data-nb-ref-number="310" data-nb-words="15" data-nb-chars="88"><span class="idea" data-nb-ref-number="309" id="idea309" data-nb-words="15" data-nb-chars="88">„Já nechci,“ skřípe Manya. „Já – já&nbsp;tady nebudu pro smích jako ženich usmrkaného děcka!“</span></p>
        <p class="chunk" data-nb-ref-number="311" data-nb-words="15" data-nb-chars="86"><span class="idea" data-nb-ref-number="310" id="idea310" data-nb-words="15" data-nb-chars="86">Hordubal, ruku ještě za&nbsp;týlem, ho&nbsp;měří shůry očima. „Počkej, cos to&nbsp;řekl? Že&nbsp;nebudeš?“</span></p>
        <p class="chunk" data-nb-ref-number="312" data-nb-words="14" data-nb-chars="78"><span class="idea" data-nb-ref-number="311" id="idea311" data-nb-words="14" data-nb-chars="78">Manyovi je&nbsp;vztekem do&nbsp;pláče. „Nebudu! Nechci! Dělejte si, co&nbsp;chcete, ale já&nbsp;–“</span></p>
        <p class="chunk" data-nb-ref-number="313" data-nb-words="1" data-nb-chars="10"><span class="idea" data-nb-ref-number="312" id="idea312" data-nb-words="1" data-nb-chars="10">„Nebudeš?“</span></p>
        <p class="chunk" data-nb-ref-number="314" data-nb-words="1" data-nb-chars="9"><span class="idea" data-nb-ref-number="313" id="idea313" data-nb-words="1" data-nb-chars="9">„Nebudu!“</span></p>
        <p class="chunk" data-nb-ref-number="315" data-nb-words="5" data-nb-chars="38"><span class="idea" data-nb-ref-number="314" id="idea314" data-nb-words="5" data-nb-chars="38">Hordubal zafuněl nosem. „Počkej tady!“</span></p>
        <p class="chunk" data-nb-ref-number="316" data-nb-words="17" data-nb-chars="84"><span class="idea" data-nb-ref-number="315" id="idea315" data-nb-words="17" data-nb-chars="84">Manya se&nbsp;zalyká, je&nbsp;mu&nbsp;hanba být pro posměch celé dědině; raději utéci odtud či&nbsp;co&nbsp;–</span></p>
        <p class="chunk" data-nb-ref-number="317" data-nb-words="51" data-nb-chars="283"><span class="idea" data-nb-ref-number="316" id="idea316" data-nb-words="51" data-nb-chars="283">Hordubal vychází z&nbsp;chléva a&nbsp;prudce trhá v&nbsp;rukou jakousi listinu; trhá ji&nbsp;na&nbsp;menší a&nbsp;menší kousky, vzhlídne na&nbsp;Manyu a&nbsp;hodí mu&nbsp;útržky do&nbsp;tváře. „Tak, už&nbsp;nejsi ženich. Můžeš říci starému, že&nbsp;jsem roztrhal smlouvu.“ Paže v&nbsp;bílé košili letí nahoru a&nbsp;ukazuje: „A tamto jsou dveře, hybaj!“</span></p>
        <p class="chunk" data-nb-ref-number="318" data-nb-words="12" data-nb-chars="79"><span class="idea" data-nb-ref-number="317" id="idea317" data-nb-words="12" data-nb-chars="79">Manya rychle oddychuje, oči se&nbsp;mu&nbsp;zužují jako kmín. „Nepůjdu odtud, hospodáři!“</span></p>
        <p class="chunk" data-nb-ref-number="319" data-nb-words="9" data-nb-chars="52"><span class="idea" data-nb-ref-number="318" id="idea318" data-nb-words="9" data-nb-chars="52">„Půjdeš. A&nbsp;kdybys ještě jednou přišel, – mám pušku!“</span></p>
        <p class="chunk" data-nb-ref-number="320" data-nb-words="7" data-nb-chars="36"><span class="idea" data-nb-ref-number="319" id="idea319" data-nb-words="7" data-nb-chars="36">Štěpán rudne. „A co&nbsp;– když nepůjdu?“</span></p>
        <p class="chunk" data-nb-ref-number="321" data-nb-words="10" data-nb-chars="63"><span class="idea" data-nb-ref-number="320" id="idea320" data-nb-words="10" data-nb-chars="63">Hordubal hrudí na&nbsp;něho, Manya ustupuje. „Dejte si&nbsp;pozor!“ syčí.</span></p>
        <p class="chunk" data-nb-ref-number="322" data-nb-words="1" data-nb-chars="11"><span class="idea" data-nb-ref-number="321" id="idea321" data-nb-words="1" data-nb-chars="11">„Nepůjdeš?“</span></p>
        <p class="chunk" data-nb-ref-number="323" data-nb-words="5" data-nb-chars="29"><span class="idea" data-nb-ref-number="322" id="idea322" data-nb-words="5" data-nb-chars="29">„Dokud neřekne gazdová – ne!“</span></p>
        <p class="chunk" data-nb-ref-number="324" data-nb-words="34" data-nb-chars="183"><span class="idea" data-nb-ref-number="323" id="idea323" data-nb-words="34" data-nb-chars="183">Hordubal jaksi zavrčel, a&nbsp;najednou – kolenem Manyu do&nbsp;břicha, Manya se&nbsp;bolestí sehne, a&nbsp;tu&nbsp;ho&nbsp;jedna pracka popadá za&nbsp;límec, druhá za&nbsp;kalhoty, zvedají ho, a&nbsp;přes plot s&nbsp;ním, do&nbsp;kopřiv.</span></p>
        <p class="chunk" data-nb-ref-number="325" data-nb-words="23" data-nb-chars="129"><span class="idea" data-nb-ref-number="324" id="idea324" data-nb-words="23" data-nb-chars="129">„Tak,“ oddychuje Hordubal. „Když jsi nenašel vrátka, tož přes plot.“ A&nbsp;klátí se&nbsp;zpátky, hladí si&nbsp;týl; takové divné horko v&nbsp;týle –</span></p>
        <p class="chunk" data-nb-ref-number="326" data-nb-words="5" data-nb-chars="40"><span class="idea" data-nb-ref-number="325" id="idea325" data-nb-words="5" data-nb-chars="40">Někde za&nbsp;plotem sousedovým zachechtnutí.</span></p>
        <h3 id="xx" class="chunk" data-nb-ref-number="327" data-nb-words="1" data-nb-chars="3"><span class="idea" data-nb-ref-number="326" id="idea326" data-nb-words="1" data-nb-chars="3">XX.</span></h3>
        <p class="chunk" data-nb-ref-number="328" data-nb-words="13" data-nb-chars="68"><span class="idea" data-nb-ref-number="327" id="idea327" data-nb-words="13" data-nb-chars="68">Polana, to&nbsp;se&nbsp;rozumí, zavřená v&nbsp;komoře, a&nbsp;ticho, jako by&nbsp;byla mrtva.</span></p>
        <p class="chunk" data-nb-ref-number="329" data-nb-words="21" data-nb-chars="137"><span class="idea" data-nb-ref-number="328" id="idea328" data-nb-words="21" data-nb-chars="137">Hordubal hned zrána zapřahá do&nbsp;vozu, tříročka a&nbsp;těžkého valacha, nerovné spřežení: valach kývá hlavou, hřebeček hlavu nahoru – divný pár.</span></p>
        <p class="chunk" data-nb-ref-number="330" data-nb-words="13" data-nb-chars="70"><span class="idea" data-nb-ref-number="329" id="idea329" data-nb-words="13" data-nb-chars="70">„Vyřiď mamce, Hafie, že&nbsp;jedu do&nbsp;města; až&nbsp;večer se&nbsp;vrátím, dá-li Bůh.“</span></p>
        <p class="chunk" data-nb-ref-number="331" data-nb-words="38" data-nb-chars="223"><span class="idea" data-nb-ref-number="330" id="idea330" data-nb-words="38" data-nb-chars="223">Ať&nbsp;bučí krávy hladem, ať&nbsp;tlukou koně kopyty, ať&nbsp;svině chrochtají a&nbsp;podsvinčata kvičí: však přestane Polana vzdorovat, nedá jí&nbsp;to, je&nbsp;přece jen selka; půjde a&nbsp;poslouží zvířatům, a&nbsp;možno-li se&nbsp;hněvat, když jsi s&nbsp;božími tvory?</span></p>
        <p class="chunk" data-nb-ref-number="332" data-nb-words="48" data-nb-chars="265"><span class="idea" data-nb-ref-number="331" id="idea331" data-nb-words="48" data-nb-chars="265">Valach kývá hlavou a&nbsp;hřebeček ji&nbsp;nese hore. I&nbsp;Štěpán tak hlavu nosí – tříročka zapřahoval s&nbsp;klisničkou, dobře prý jdou k&nbsp;sobě. Na, na, co&nbsp;hryzeš valacha, ty&nbsp;bagáne? Však vyjde Polana, když nejsem doma, nakrmí zvířata a&nbsp;potěší se. A&nbsp;vidíš, i&nbsp;pomalu dojedeš do&nbsp;města.</span></p>
        <p class="chunk" data-nb-ref-number="333" data-nb-words="30" data-nb-chars="187"><span class="idea" data-nb-ref-number="332" id="idea332" data-nb-words="30" data-nb-chars="187">Nejprv k&nbsp;advokátovi, a&nbsp;pane velkomožný, rád bych urobil poslední vůli; člověk nikdy neví. Tož takovou poslední vůli: mám ženu, Polana se&nbsp;jmenuje; sluší se, aby manželka dědila po&nbsp;člověku.</span></p>
        <p class="chunk" data-nb-ref-number="334" data-nb-words="11" data-nb-chars="65"><span class="idea" data-nb-ref-number="333" id="idea333" data-nb-words="11" data-nb-chars="65">A&nbsp;co&nbsp;jí&nbsp;odkazujete, pane Hordubal: dvorec, peníze, cenné papíry –</span></p>
        <p class="chunk" data-nb-ref-number="335" data-nb-words="13" data-nb-chars="77"><span class="idea" data-nb-ref-number="334" id="idea334" data-nb-words="13" data-nb-chars="77">Hordubal nedůvěřivě pozírá: nač ty&nbsp;to&nbsp;chceš vědět? Napiš jen: všecko, co&nbsp;mám.</span></p>
        <p class="chunk" data-nb-ref-number="336" data-nb-words="8" data-nb-chars="53"><span class="idea" data-nb-ref-number="335" id="idea335" data-nb-words="8" data-nb-chars="53">„Nu, napíšeme tedy: veškero jmění movité i&nbsp;nemovité–“</span></p>
        <p class="chunk" data-nb-ref-number="337" data-nb-words="23" data-nb-chars="148"><span class="idea" data-nb-ref-number="336" id="idea336" data-nb-words="23" data-nb-chars="148">Hordubal kývá hlavou: tak, pane velkomožný, tak, důkladně je&nbsp;to&nbsp;řečeno, veškero jmění movité i&nbsp;nemovité, za&nbsp;všechnu její věrnost a&nbsp;lásku manželskou.</span></p>
        <p class="chunk" data-nb-ref-number="338" data-nb-words="22" data-nb-chars="134"><span class="idea" data-nb-ref-number="337" id="idea337" data-nb-words="22" data-nb-chars="134">A&nbsp;podepsat, ve&nbsp;jménu Otce, Syna i&nbsp;Ducha svatého. Hordubal ještě otálí. „A co, pane velkomožný, možno-li znovu se&nbsp;stěhovat do&nbsp;Ameriky?“</span></p>
        <p class="chunk" data-nb-ref-number="339" data-nb-words="15" data-nb-chars="93"><span class="idea" data-nb-ref-number="338" id="idea338" data-nb-words="15" data-nb-chars="93">Á, kdežpak, pane Hordubal, v&nbsp;Americe mají příliš mnoho robotníků, nikoho tam teď nepouštějí –</span></p>
        <p class="chunk" data-nb-ref-number="340" data-nb-words="10" data-nb-chars="50"><span class="idea" data-nb-ref-number="339" id="idea339" data-nb-words="10" data-nb-chars="50">Hm, tak. A&nbsp;není snad nějaká factory tady ve&nbsp;městě?</span></p>
        <p class="chunk" data-nb-ref-number="341" data-nb-words="21" data-nb-chars="127"><span class="idea" data-nb-ref-number="340" id="idea340" data-nb-words="21" data-nb-chars="127">Á, fabrika. Jsou tu&nbsp;fabriky, ale stojí, nepracují. Zlé časy, pane Hordubal, vzdychá advokát, jako by&nbsp;sám nesl břímě zlých časů.</span></p>
        <p class="chunk" data-nb-ref-number="342" data-nb-words="26" data-nb-chars="169"><span class="idea" data-nb-ref-number="341" id="idea341" data-nb-words="26" data-nb-chars="169">Hordubal kývá hlavou. Co&nbsp;dělat, není už&nbsp;třeba lidí. Nikdo nepotřebuje takového Hordubala; škoda těch šikovných rukou. Ale snad koní potřebují, koní, co&nbsp;nesou hlavy hore.</span></p>
        <p class="chunk" data-nb-ref-number="343" data-nb-words="49" data-nb-chars="275"><span class="idea" data-nb-ref-number="342" id="idea342" data-nb-words="49" data-nb-chars="275">Juraj Hordubal hledá pana komandýra od&nbsp;vojáků. Tamto prý, v&nbsp;kasárnách. A&nbsp;co, strýčku, hledáte tu&nbsp;syna? Ne&nbsp;syna, ale prodal bych tuto tříročka, pane dragoune. Tady se&nbsp;nekupují koně, povídá voják, ale ruce mu&nbsp;jedou po&nbsp;koníkovi, ohmatává mu&nbsp;nohy a&nbsp;šíji – – Koník jako srn, báči.</span></p>
        <p class="chunk" data-nb-ref-number="344" data-nb-words="85" data-nb-chars="455"><span class="idea" data-nb-ref-number="343" id="idea343" data-nb-words="85" data-nb-chars="455">A&nbsp;už&nbsp;je&nbsp;tu&nbsp;nějaký pan oficír a&nbsp;vrtí hlavou. Prodat koně? Těžká věc, sousede, teď není odvod koní. Už&nbsp;zjara byl váš koník odveden, říkáte? Pěkné zvíře, a&nbsp;je-li už&nbsp;oježděno? Není, pravíte, nemělo dosud sedla, jen bosky je&nbsp;projížděl váš čeledín. A&nbsp;už&nbsp;tu&nbsp;stojí asi pět oficírů, a&nbsp;co, strýče, možno-li zkusit koníka? Proč ne, na&nbsp;to&nbsp;Hordubal, ale je&nbsp;to&nbsp;divoký kůň, pane. A&nbsp;co&nbsp;prý, divoký; dejte mu, hoši, uzdu a&nbsp;deku, to&nbsp;bychom se&nbsp;podívali, že&nbsp;by&nbsp;shodil Toníka.</span></p>
        <p class="chunk" data-nb-ref-number="345" data-nb-words="65" data-nb-chars="369"><span class="idea" data-nb-ref-number="344" id="idea344" data-nb-words="65" data-nb-chars="369">Než bys řekl pět, sedí pan oficír koni na&nbsp;hřbetě. Hřebeček poskočil, vzepjal se, a&nbsp;pan oficír na&nbsp;zem. Šikovně padl, na&nbsp;zadek, směje se&nbsp;jenom, a&nbsp;teď, hoši, chytejte koníka po&nbsp;kasárenském dvoře. Tlustý pan komandýr se&nbsp;směje, až&nbsp;se&nbsp;mu&nbsp;houpe břicho. „Inu, sousede, znamenitý kůň; ale nechte si&nbsp;ho&nbsp;ještě doma, my&nbsp;musíme napsat jakousi žádost, aby nám povolili koupit koně –“</span></p>
        <p class="chunk" data-nb-ref-number="346" data-nb-words="18" data-nb-chars="101"><span class="idea" data-nb-ref-number="345" id="idea345" data-nb-words="18" data-nb-chars="101">Hordubal se&nbsp;chmuří a&nbsp;zapřahá koníka k&nbsp;vozu. „Co dělat, pane. Prodám ho&nbsp;tedy cikánovi – či&nbsp;řezníkovi.“</span></p>
        <p class="chunk" data-nb-ref-number="347" data-nb-words="17" data-nb-chars="93"><span class="idea" data-nb-ref-number="346" id="idea346" data-nb-words="17" data-nb-chars="93">Komandýr se&nbsp;drbe na&nbsp;hlavě. „Poslyšte, škoda hřebce. Což vy&nbsp;se&nbsp;ho&nbsp;chcete stůj co&nbsp;stůj zbavit?“</span></p>
        <p class="chunk" data-nb-ref-number="348" data-nb-words="7" data-nb-chars="46"><span class="idea" data-nb-ref-number="347" id="idea347" data-nb-words="7" data-nb-chars="46">„Tak, zbavit,“ bručí Hordubal. „Nehodí se&nbsp;mi.“</span></p>
        <p class="chunk" data-nb-ref-number="349" data-nb-words="32" data-nb-chars="156"><span class="idea" data-nb-ref-number="348" id="idea348" data-nb-words="32" data-nb-chars="156">„A tak ho&nbsp;nechte tady,“ rozhodl se&nbsp;pan komandýr, „a my&nbsp;vám dáme… takovou listinu, že&nbsp;máte u&nbsp;nás koně. A&nbsp;později vám napíšeme co&nbsp;za&nbsp;něj. Hodí se&nbsp;vám to&nbsp;tak?“</span></p>
        <p class="chunk" data-nb-ref-number="350" data-nb-words="19" data-nb-chars="104"><span class="idea" data-nb-ref-number="349" id="idea349" data-nb-words="19" data-nb-chars="104">„Hodí, proč by&nbsp;se&nbsp;nehodilo,“ povídá Juraj. „Je to&nbsp;pěkný koník, pane, hlavu nese hore. Prý osm tisícek –“</span></p>
        <p class="chunk" data-nb-ref-number="351" data-nb-words="8" data-nb-chars="43"><span class="idea" data-nb-ref-number="350" id="idea350" data-nb-words="8" data-nb-chars="43">„To si&nbsp;ho&nbsp;zas vemte,“ praví honem komandýr.</span></p>
        <p class="chunk" data-nb-ref-number="352" data-nb-words="39" data-nb-chars="222"><span class="idea" data-nb-ref-number="351" id="idea351" data-nb-words="39" data-nb-chars="222">„Nu, snad by&nbsp;i&nbsp;pět,“ váhá Hordubal. Je&nbsp;tam jiný tlustý vojenský pán, maličko kývne hlavou. „To by&nbsp;šlo,“ povídá komandýr. „My vám ještě napíšeme. Kdybyste nechtěl, – můžete si&nbsp;koně odvést. Platí? A&nbsp;teď vám dáme tu&nbsp;listinu.“</span></p>
        <p class="chunk" data-nb-ref-number="353" data-nb-words="105" data-nb-chars="582"><span class="idea" data-nb-ref-number="352" id="idea352" data-nb-words="105" data-nb-chars="582">Hordubal jede domů, má&nbsp;na&nbsp;prsou listinu s&nbsp;razítky a&nbsp;pytlík se&nbsp;svými dolary. Valach klusá a&nbsp;kývá hlavou – Už&nbsp;není hřebečka. Jako by&nbsp;Štěpán podruhé odešel, když je&nbsp;tříroček pryč. I&nbsp;klisničku raději prodat, i&nbsp;kobylu s&nbsp;hříbětem – Hý, valášku, jen otěžemi tě&nbsp;polechtám na&nbsp;zadku, a&nbsp;běžíš. A&nbsp;cože nemluvit s&nbsp;koněm. Když člověk promluví, kůň otočí hlavu a&nbsp;pohne ocasem; vidět, že&nbsp;rozumí. I&nbsp;hlavou kývá, protože přemýšlí. Dlouhá ještě cesta, milý, ale nahoru se&nbsp;dobře běží. Na&nbsp;– a, neboj se, to&nbsp;jenom teče stružka přes cestu. Nech ováda, sám ho&nbsp;zaženu. Hý! A&nbsp;Juraj počíná tiše, táhle zpívat.</span></p>
        <p class="chunk" data-nb-ref-number="354" data-nb-words="14" data-nb-chars="81"><span class="idea" data-nb-ref-number="353" id="idea353" data-nb-words="14" data-nb-chars="81">Valach obrací velké oko po&nbsp;hospodáři: co&nbsp;to&nbsp;bručíš? Hordubal kývá hlavou a&nbsp;zpívá.</span></p>
        <p class="chunk" data-nb-ref-number="355" data-nb-words="15" data-nb-chars="80"><span class="idea" data-nb-ref-number="354" id="idea354" data-nb-words="3" data-nb-chars="19">„Á, Polana, Polana,<br></span>
          <span class="idea" data-nb-ref-number="355" id="idea355" data-nb-words="3" data-nb-chars="18">á, Polana neblahá,<br></span>
          <span class="idea" data-nb-ref-number="356" id="idea356" data-nb-words="5" data-nb-chars="23">nech tě&nbsp;Pán Bůh potěší,<br></span>
          <span class="idea" data-nb-ref-number="357" id="idea357" data-nb-words="4" data-nb-chars="20">á, Polana, Polana –“</span>
        </p>
        <h3 id="xxi" class="chunk" data-nb-ref-number="356" data-nb-words="1" data-nb-chars="4"><span class="idea" data-nb-ref-number="358" id="idea358" data-nb-words="1" data-nb-chars="4">XXI.</span></h3>
        <p class="chunk" data-nb-ref-number="357" data-nb-words="101" data-nb-chars="579"><span class="idea" data-nb-ref-number="359" id="idea359" data-nb-words="101" data-nb-chars="579">Hordubal jako by&nbsp;neměl stání: hned ráno se&nbsp;vytratí, ať&nbsp;se&nbsp;Pán Bůh stará o&nbsp;hospodářství, a&nbsp;čertví kde se&nbsp;potlouká. Tuhle – až&nbsp;v&nbsp;Tibavě, a&nbsp;co, Geleteji, nepotřeboval bys čeledína ke&nbsp;kravám či&nbsp;na&nbsp;pole? Jakého čeledína, Hordubale, mám dva syny; pro koho to, bratranče, hledáš místo? Nebo v&nbsp;tatinském revíru, horár Stoj je&nbsp;tam, a&nbsp;prý jsou-li kde jaké stromy kácet. Žádné stromy, brachu, tisíce metrů dřeva hnijí v&nbsp;lese. Tož tak, a&nbsp;spánembohem. A&nbsp;což nikde se&nbsp;nestaví dráha či&nbsp;silnice, nikde se&nbsp;neodstřeluje skála? Kdepak tady, strýčku, tady na&nbsp;nás všici zapomněli; pro koho co&nbsp;stavět?</span></p>
        <p class="chunk" data-nb-ref-number="358" data-nb-words="69" data-nb-chars="399"><span class="idea" data-nb-ref-number="360" id="idea360" data-nb-words="69" data-nb-chars="399">Inu, co&nbsp;dělat, sednout si&nbsp;někde a&nbsp;čekat až&nbsp;do&nbsp;soumraku. Zdálky je&nbsp;slyšet zvonce stád, pasák práská bičem, jako by&nbsp;střílel, kdesi poštěkává ovčákovo psisko. V&nbsp;polích – někdo zpívá. Co&nbsp;dělat, člověk sedí a&nbsp;poslouchá, jak bzučí mušky; zavře oči a&nbsp;může hodiny poslouchat, a&nbsp;nikdy není ticho, pořád se&nbsp;žije; třeba zafrčí brouk nebo se&nbsp;veverka durdí, a&nbsp;všude stoupá k&nbsp;nebesům mírné zvonění božího dobytka.</span></p>
        <p class="chunk" data-nb-ref-number="359" data-nb-words="88" data-nb-chars="497"><span class="idea" data-nb-ref-number="361" id="idea361" data-nb-words="88" data-nb-chars="497">A&nbsp;s&nbsp;večerem loudavě domů. Hafie přinese jídlo – ech, jaképak jídlo, ani pes by&nbsp;to&nbsp;nežral; ale stejně není hladu. Pravda, Polana nemá pokdy strojit večeři. Už&nbsp;je&nbsp;noc, dědina šla spat, a&nbsp;Hordubal obchází s&nbsp;lucernou a&nbsp;robí, co&nbsp;se&nbsp;dá: chlévy poklidit, srovnat hnojiště, vody nanést – Tiše, aby nikoho nevzbudil, kutí Juraj, co&nbsp;tak kde je&nbsp;pro chlapa na&nbsp;práci. Už&nbsp;bije jedenáctá hodina, chval každý duch Hospodina, a&nbsp;Juraj potichu zalézá do&nbsp;chléva. Nu, kravky, nu, bude pro Polanu ráno kus roboty hotov.</span></p>
        <p class="chunk" data-nb-ref-number="360" data-nb-words="70" data-nb-chars="379"><span class="idea" data-nb-ref-number="362" id="idea362" data-nb-words="70" data-nb-chars="379">A&nbsp;zase až&nbsp;do&nbsp;Volova Polje hledat práci. Hej, Harčáre, nepotřebujete-li robotníka? Co&nbsp;ty, zbláznil ses či&nbsp;tě&nbsp;pustili z&nbsp;kriminálu? Teď po&nbsp;žních hledáš robotu? – A&nbsp;co&nbsp;si&nbsp;otvíráš hubu, myslí si&nbsp;Hordubal, mám v&nbsp;sáčku peněz, že&nbsp;bych mohl půl tvého dvorce koupit; nemusel by&nbsp;ses tak naparovat. Pomalu se&nbsp;klátí Hordubal domů, a&nbsp;co&nbsp;doma? A&nbsp;jen tak, přejít přes ty&nbsp;vrchy, co&nbsp;tady v&nbsp;cizině?</span></p>
        <p class="chunk" data-nb-ref-number="361" data-nb-words="184" data-nb-chars="976"><span class="idea" data-nb-ref-number="363" id="idea363" data-nb-words="184" data-nb-chars="976">Juraj sedí na&nbsp;kraji lesa nad polem Varvarinovým. I&nbsp;tady je&nbsp;slyšet zvonce stáda, to&nbsp;asi z&nbsp;lehotského chotáru. Co&nbsp;on&nbsp;Míša nahoře na&nbsp;polonině? Dole potok, a&nbsp;u&nbsp;potoka – stojí ženička. Juraj chmuří obočí, aby lépe viděl. Nevypadá-li jako Polana? Ach ne, to&nbsp;ne, kde by&nbsp;se&nbsp;tu&nbsp;vzala Polana. Z&nbsp;takové dálky – každá bába by&nbsp;se&nbsp;podobala Polaně. A&nbsp;z&nbsp;lesa běží černé chlapisko – to&nbsp;není Manya, soudí Juraj, jak by&nbsp;mohl přijít Štěpán z&nbsp;této strany? Černý se&nbsp;zastavuje u&nbsp;ženičky, stojí a&nbsp;hovoří – Že&nbsp;si&nbsp;mají tolik co&nbsp;povídat, diví se&nbsp;Hordubal. Nějaké děvče asi a&nbsp;její milý – přespolní, z&nbsp;Lehoty či&nbsp;Volova Polje; scházejí se&nbsp;potají, aby mu&nbsp;nenabili domácí parobci. A&nbsp;ti&nbsp;dva stojí dole a&nbsp;povídají; nu, mluvte si, nedívám se. Slunce je&nbsp;nad Menčulem, brzo-li bude večer? A&nbsp;ti&nbsp;dva stojí dole a&nbsp;povídají. A&nbsp;což zkusit ještě – třeba by&nbsp;v&nbsp;solných dolech měli práci pro majnera. Pravda, daleko jsou doly; ale komu bude vadit, jak daleko? Ti&nbsp;dva stojí dole a&nbsp;povídají. Marné bude přeptat se&nbsp;v&nbsp;dolech –</span></p>
        <p class="chunk" data-nb-ref-number="362" data-nb-words="146" data-nb-chars="791"><span class="idea" data-nb-ref-number="364" id="idea364" data-nb-words="146" data-nb-chars="791">Ne, nepovídají. A&nbsp;vždyť tam stojí jen jeden a&nbsp;vrávorá jaksi. Ale ne, dva to&nbsp;jsou a&nbsp;vrávorají, jako by&nbsp;se&nbsp;potýkali. A&nbsp;to&nbsp;se&nbsp;tak strašně těsně drží, že&nbsp;vypadají, jako by&nbsp;se&nbsp;tam jen jeden potácel. V&nbsp;Hordubalovi se&nbsp;zastavilo srdce. Poběžím tam dolů. Ne, poběžím domů, je-li Polana doma. Jistě je&nbsp;doma, kde jinde by&nbsp;byla? Hospodine, cože ty&nbsp;nohy – jako z&nbsp;olova. Hordubal vstává a&nbsp;běží podle lesa, pádí polní pěšinou, uhání k&nbsp;dědině. Achich, to&nbsp;píchá v&nbsp;boku, jako by&nbsp;jehlou bodal – takovou košikářskou jehlou. Hordubal už&nbsp;nemůže popadnout dechu a&nbsp;běží, běží ze&nbsp;všech sil. Sláva ti, Bože, tady už&nbsp;je&nbsp;dědina; Juraj jde ostrým krokem (co to&nbsp;tak píchá, Bože, jen ať&nbsp;dojdu!), jen kousek ještě, tamto už&nbsp;jsou vrata; vší silou tisknout ruku tuto na&nbsp;žebra, aby to&nbsp;nemohlo tak bodat, a&nbsp;vyběhnout k&nbsp;vratům –</span></p>
        <p class="chunk" data-nb-ref-number="363" data-nb-words="56" data-nb-chars="300"><span class="idea" data-nb-ref-number="365" id="idea365" data-nb-words="56" data-nb-chars="300">Hordubal uřícen se&nbsp;opírá o&nbsp;pilíř vrat, hlava se&nbsp;mu&nbsp;točí, oddychuje, jako by&nbsp;vzlykal. Dvorek – prázdný; Polana je&nbsp;asi v&nbsp;komoře či&nbsp;kde – Jurajovi je&nbsp;pojednou k&nbsp;smrti lhostejno, kde je, nedošel by&nbsp;ke&nbsp;komoře, nevypravil by&nbsp;ze&nbsp;sebe hlasu; jen sípavě vydechuje a&nbsp;má&nbsp;se&nbsp;co&nbsp;držet, aby se&nbsp;mu&nbsp;nepodlomily nohy.</span></p>
        <p class="chunk" data-nb-ref-number="364" data-nb-words="37" data-nb-chars="217"><span class="idea" data-nb-ref-number="366" id="idea366" data-nb-words="37" data-nb-chars="217">Vrátka se&nbsp;pootevřela a&nbsp;do&nbsp;dvorce vklouzla Polana, udýchaná, zardělá; zarazila se, když uviděla Juraje, zastavila se&nbsp;a&nbsp;povídá nějak překotně: „Byla jsem jenom u&nbsp;sousedy, Juraji, u&nbsp;– u&nbsp;Herpákové – podívat se&nbsp;na&nbsp;děcko –“</span></p>
        <p class="chunk" data-nb-ref-number="365" data-nb-words="12" data-nb-chars="72"><span class="idea" data-nb-ref-number="367" id="idea367" data-nb-words="12" data-nb-chars="72">Juraj se&nbsp;narovnává po&nbsp;celé délce, zvedá obočí: „Neptal jsem se, Polano.“</span></p>
        <h3 id="xxii" class="chunk" data-nb-ref-number="366" data-nb-words="1" data-nb-chars="5"><span class="idea" data-nb-ref-number="368" id="idea368" data-nb-words="1" data-nb-chars="5">XXII.</span></h3>
        <p class="chunk" data-nb-ref-number="367" data-nb-words="65" data-nb-chars="346"><span class="idea" data-nb-ref-number="369" id="idea369" data-nb-words="65" data-nb-chars="346">A&nbsp;chtěl by&nbsp;za&nbsp;stodolu jako obyčejně, ale nemůže, píchá ho&nbsp;u&nbsp;srdce. I&nbsp;tváří se, jako by&nbsp;se&nbsp;mu&nbsp;zachtělo právě tady sedět, právě na&nbsp;tom patníku u&nbsp;vrat, a&nbsp;vzhlížet na&nbsp;dvorek. Polana – najednou má&nbsp;plné ruce práce: sype slípkám, mete zápraží a&nbsp;kdesi cosi – „Holčička se&nbsp;narodila Herpákové,“ sdílí hovorně – ech, Polano, cože ti&nbsp;je&nbsp;najednou tak do&nbsp;řeči?</span></p>
        <p class="chunk" data-nb-ref-number="368" data-nb-words="4" data-nb-chars="27"><span class="idea" data-nb-ref-number="370" id="idea370" data-nb-words="4" data-nb-chars="27">„M,“ bručí Juraj roztržitě.</span></p>
        <p class="chunk" data-nb-ref-number="369" data-nb-words="23" data-nb-chars="138"><span class="idea" data-nb-ref-number="371" id="idea371" data-nb-words="23" data-nb-chars="138">Padá soumrak, Polana otvírá vrata, to&nbsp;už&nbsp;půjdou kravky z&nbsp;pastvy. „Ty, Juraji,“ začíná váhavě, „říkal jsi, že&nbsp;bys přikoupil nějaké krávy –“</span></p>
        <p class="chunk" data-nb-ref-number="370" data-nb-words="4" data-nb-chars="29"><span class="idea" data-nb-ref-number="372" id="idea372" data-nb-words="4" data-nb-chars="29">„Není třeba,“ mumlá Hordubal.</span></p>
        <p class="chunk" data-nb-ref-number="371" data-nb-words="19" data-nb-chars="123"><span class="idea" data-nb-ref-number="373" id="idea373" data-nb-words="19" data-nb-chars="123">Kývajíce hlavami jdou kravky do&nbsp;chléva, bimbam, bimbam. Juraj vstává, chvála Bohu, jde to&nbsp;už. „Dobrou noc, Polano,“ povídá.</span></p>
        <p class="chunk" data-nb-ref-number="372" data-nb-words="5" data-nb-chars="26"><span class="idea" data-nb-ref-number="374" id="idea374" data-nb-words="5" data-nb-chars="26">„Co – ty&nbsp;nebudeš večeřet?“</span></p>
        <p class="chunk" data-nb-ref-number="373" data-nb-words="1" data-nb-chars="5"><span class="idea" data-nb-ref-number="375" id="idea375" data-nb-words="1" data-nb-chars="5">„Ne.“</span></p>
        <p class="chunk" data-nb-ref-number="374" data-nb-words="22" data-nb-chars="108"><span class="idea" data-nb-ref-number="376" id="idea376" data-nb-words="22" data-nb-chars="108">Polana se&nbsp;mu&nbsp;staví do&nbsp;cesty. „Juraji, já&nbsp;ti&nbsp;ustelu v&nbsp;jizbě. Co&nbsp;tomu řeknou lidé, že&nbsp;ty, gazda, spíš u&nbsp;krav!“</span></p>
        <p class="chunk" data-nb-ref-number="375" data-nb-words="8" data-nb-chars="58"><span class="idea" data-nb-ref-number="377" id="idea377" data-nb-words="8" data-nb-chars="58">„Nech lidi,“ praví Juraj neurčitě. „Ještě ledacos řeknou.“</span></p>
        <p class="chunk" data-nb-ref-number="376" data-nb-words="14" data-nb-chars="80"><span class="idea" data-nb-ref-number="378" id="idea378" data-nb-words="14" data-nb-chars="80">Zachmuřeně hledí za&nbsp;ním Polana, jak zachází do&nbsp;chléva. Jaká stará záda má&nbsp;Juraj!</span></p>
        <p class="chunk" data-nb-ref-number="377" data-nb-words="39" data-nb-chars="222"><span class="idea" data-nb-ref-number="379" id="idea379" data-nb-words="39" data-nb-chars="222">Hordubal se&nbsp;ukládá do&nbsp;slámy. Už&nbsp;to&nbsp;v&nbsp;boku nepíchá, ale těžké je&nbsp;srdce, tlačí. Dvorec utichá nějak rozpačitě, i&nbsp;Hafie štěbetá polohlasem, jako by&nbsp;ji&nbsp;někdo okřikl, ticho buď, nemluv tak nahlas! Jako by&nbsp;tu&nbsp;někdo těžko stonal.</span></p>
        <p class="chunk" data-nb-ref-number="378" data-nb-words="162" data-nb-chars="877"><span class="idea" data-nb-ref-number="380" id="idea380" data-nb-words="162" data-nb-chars="877">A&nbsp;ticho, dvorec spí, dědina spí. Hekaje hrabe se&nbsp;Hordubal ze&nbsp;slámy, rozžíhá chlévskou svítilnu a&nbsp;jde se&nbsp;poohlédnout, je-li kde jaká robota. A&nbsp;zase to&nbsp;píchá, potvora. Stáj by&nbsp;se&nbsp;měla vyčistit a&nbsp;koním dát čerstvé stlaní, ale Juraj jenom dumá, udělal bych, udělal, ale co&nbsp;to, že&nbsp;se&nbsp;mi&nbsp;dnes nechce? Obchází kurník, svinský kotec, stodolu, leze po&nbsp;žebři na&nbsp;seník, což kdyby se&nbsp;seno zahřálo; ach, píchá to&nbsp;v&nbsp;boku. Obchází dvorek a&nbsp;jde i&nbsp;na&nbsp;sad. Co&nbsp;tam? A, jen tak, třeba není-li tam někdo. Kdo by&nbsp;tam byl? Inu, nikdo, ale člověk neví. A&nbsp;co&nbsp;půda – Polana už&nbsp;nespí na&nbsp;půdě, je&nbsp;tam teď kukuřice; Polana se&nbsp;přestěhovala do&nbsp;komory. Hordubal tají dech, aby nezasténal, a&nbsp;vystupuje i&nbsp;na&nbsp;půdu; chce otevřít dveře, ale nejde to, je&nbsp;slyšet jakýsi sypký šum, když jimi pohne. Á, to&nbsp;se&nbsp;hromada kukuřice sesula a&nbsp;zavalila dveře. Tam tedy také nikdo není. A&nbsp;kdo by&nbsp;se&nbsp;tam schovával? Jaká hloupost!</span></p>
        <p class="chunk" data-nb-ref-number="379" data-nb-words="95" data-nb-chars="536"><span class="idea" data-nb-ref-number="381" id="idea381" data-nb-words="95" data-nb-chars="536">Hordubal stojí na&nbsp;dvorku jako černý kůl a&nbsp;hladí se&nbsp;rozpačitě v&nbsp;týle. A&nbsp;co&nbsp;já&nbsp;vlastně, diví se, proč tu&nbsp;běhám? Tolik let tu&nbsp;Manya žil, nu, a&nbsp;nehlídal jsem, neběhal se&nbsp;svítilnou po&nbsp;dvorku; nač tedy teď? – Hordubalovi je&nbsp;nějak tupě a&nbsp;lhostejně. Kdybych teď ležel v&nbsp;chlévě a&nbsp;slyšel nějaké kroky, – vstal bych? I&nbsp;nevstal. Zavolal bych, kdo tam? Nezavolal, jenom dech tajil. Ach, Hospodine, což mám hlídat dospělé lidi? Inu, hlídal jsem, pravda, a&nbsp;dělal, jako bych kdesi cosi robil potmě. Copak můžeš srdce někomu uhlídat? Hloupý jsi, hloupý!</span></p>
        <p class="chunk" data-nb-ref-number="380" data-nb-words="27" data-nb-chars="137"><span class="idea" data-nb-ref-number="382" id="idea382" data-nb-words="27" data-nb-chars="137">Nu&nbsp;což, ať&nbsp;se&nbsp;Manya vrátí – co&nbsp;na&nbsp;tom? Vždyť je&nbsp;to&nbsp;už&nbsp;jedno, všecko je&nbsp;jedno. Všecko přestalo bolet. Vyhořel dům, není už&nbsp;děravé střechy.</span></p>
        <p class="chunk" data-nb-ref-number="381" data-nb-words="64" data-nb-chars="333"><span class="idea" data-nb-ref-number="383" id="idea383" data-nb-words="64" data-nb-chars="333">U&nbsp;Herpáků zaplakalo děcko. Tak vidíš, třeba je&nbsp;to&nbsp;pravda, že&nbsp;Polana se&nbsp;byla podívat u&nbsp;sousedů na&nbsp;děcko. Proč ne: ženské jako divé po&nbsp;dětech. To&nbsp;teď Herpáková dává dítěti prs – Pamatuješ se, Polano, jak jsi kojila Hafii? Jen hnula ramenem, a&nbsp;prs zase vklouzl do&nbsp;košile – jedenáct let je&nbsp;tomu. A&nbsp;ty&nbsp;– do&nbsp;Ameriky. – Hloupý jsi, hloupý –</span></p>
        <p class="chunk" data-nb-ref-number="382" data-nb-words="62" data-nb-chars="336"><span class="idea" data-nb-ref-number="384" id="idea384" data-nb-words="62" data-nb-chars="336">Hordubal mrká na&nbsp;hvězdičky, Hospodine, co&nbsp;jich je&nbsp;– co&nbsp;jich tu&nbsp;přibylo za&nbsp;ta&nbsp;léta! Dřív jich nebývalo tolik, že&nbsp;by&nbsp;ses jich až&nbsp;děsil. Všecko je&nbsp;jedno. Jako by&nbsp;všecko z&nbsp;tebe spadávalo, jedno po&nbsp;druhém. Byla Amerika, byl návrat domů. Byl Gerič, Fedeleš, Manya – co&nbsp;toho bylo; a&nbsp;už&nbsp;není nic. Všecko jedno. Nu, chvála Bohu, odlehlo člověku.</span></p>
        <p class="chunk" data-nb-ref-number="383" data-nb-words="15" data-nb-chars="71"><span class="idea" data-nb-ref-number="385" id="idea385" data-nb-words="15" data-nb-chars="71">Tú&nbsp;– tú&nbsp;– tú, vytrubuje v&nbsp;dálce ponocný; a&nbsp;hvězd tolik, že&nbsp;člověk trne.</span></p>
        <p class="chunk" data-nb-ref-number="384" data-nb-words="7" data-nb-chars="43"><span class="idea" data-nb-ref-number="386" id="idea386" data-nb-words="7" data-nb-chars="43">Dobrou noc, dobrou noc, Polano, dobrou noc!</span></p>
        <h3 id="xxiii" class="chunk" data-nb-ref-number="385" data-nb-words="1" data-nb-chars="6"><span class="idea" data-nb-ref-number="387" id="idea387" data-nb-words="1" data-nb-chars="6">XXIII.</span></h3>
        <p class="chunk" data-nb-ref-number="386" data-nb-words="178" data-nb-chars="932"><span class="idea" data-nb-ref-number="388" id="idea388" data-nb-words="178" data-nb-chars="932">Časně zrána, než se&nbsp;kdo probudil, má&nbsp;Juraj dědinu za&nbsp;sebou a&nbsp;míří do&nbsp;hor. K&nbsp;Míšovi. A&nbsp;co&nbsp;tam? Ale jen tak, promluvit s&nbsp;člověkem. Je&nbsp;ještě mlha, hor nevidět. Juraje trochu mrazí, ale už&nbsp;ho&nbsp;nepíchá v&nbsp;hrudi; jenom se&nbsp;špatně dýchá, to&nbsp;asi ta&nbsp;mlha. Stoupá hore, co&nbsp;bývalo pole Hordubalových, a&nbsp;musí se&nbsp;zastavit, aby vydechl; Pjosa už&nbsp;má&nbsp;zoráno – prý samý kámen, a&nbsp;vida, i&nbsp;Pjosovi stojí pole za&nbsp;tu&nbsp;robotu. Hordubal těžce dýchá a&nbsp;stoupá do&nbsp;vrchů. Mlhy se&nbsp;zvedly a&nbsp;převalily se&nbsp;přes hřebeny lesů; jen maličko ještě, a&nbsp;bude podzim. Hordubal stoupá a&nbsp;tiskne ruku k&nbsp;boku; inu, píchá to, ale teď už&nbsp;je&nbsp;to&nbsp;jedno, nahoru nebo dolů. A&nbsp;nejsou to&nbsp;mlhy, mraky jsou to, tady už&nbsp;je&nbsp;cítit po&nbsp;čichu, jak jsou napity vodou. Pozor na&nbsp;hlavu, abys do&nbsp;nich nenarazil. A&nbsp;teď se&nbsp;to&nbsp;převalilo přes kopec, a&nbsp;už&nbsp;jsi v&nbsp;nich; na&nbsp;tři kroky nevidíš a&nbsp;jen šlapeš, protlačuješ se&nbsp;hustou mlhou, nevíš, kde jsi. A&nbsp;Hordubal sípavě oddechuje a&nbsp;těžce, pomalu stoupá do&nbsp;oblak.</span></p>
        <p class="chunk" data-nb-ref-number="387" data-nb-words="45" data-nb-chars="256"><span class="idea" data-nb-ref-number="389" id="idea389" data-nb-words="45" data-nb-chars="256">Počalo sychravě pršet. Nahoře na&nbsp;polonině si&nbsp;Míša přehodil přes hlavu pytel a&nbsp;práskaje bičem, hajza hó, shání voly k&nbsp;salaši. Ani nepoznáš, zvíře-li to, keř nebo balvan; ale moudré psisko je&nbsp;Čuvaj, sám oběhne stádo a&nbsp;žene voly, jen zvonění je&nbsp;slyšet z&nbsp;mlhy.</span></p>
        <p class="chunk" data-nb-ref-number="388" data-nb-words="49" data-nb-chars="246"><span class="idea" data-nb-ref-number="390" id="idea390" data-nb-words="49" data-nb-chars="246">Míša sedí na&nbsp;prahu koliby a&nbsp;zírá do&nbsp;mlhy; páry na&nbsp;chvíli prořídnou a&nbsp;je&nbsp;vidět, jak se&nbsp;k&nbsp;sobě tisknou voli; pak se&nbsp;vše zase zaklopí parami a&nbsp;jen déšť šelestí. Kolik může být hodin? Jistě k&nbsp;polednímu. A&nbsp;tu&nbsp;vyskočí Čuvaj, větří do&nbsp;mlhy a&nbsp;slabě vrčí.</span></p>
        <p class="chunk" data-nb-ref-number="389" data-nb-words="12" data-nb-chars="71"><span class="idea" data-nb-ref-number="391" id="idea391" data-nb-words="12" data-nb-chars="71">Z&nbsp;mlhy se&nbsp;vynořuje stín člověka. „Jsi tady, Míšo?“ volá chraptivý hlas.</span></p>
        <p class="chunk" data-nb-ref-number="390" data-nb-words="1" data-nb-chars="7"><span class="idea" data-nb-ref-number="392" id="idea392" data-nb-words="1" data-nb-chars="7">„Jsem.“</span></p>
        <p class="chunk" data-nb-ref-number="391" data-nb-words="2" data-nb-chars="14"><span class="idea" data-nb-ref-number="393" id="idea393" data-nb-words="2" data-nb-chars="14">„Chvála Bohu!“</span></p>
        <p class="chunk" data-nb-ref-number="392" data-nb-words="18" data-nb-chars="94"><span class="idea" data-nb-ref-number="394" id="idea394" data-nb-words="18" data-nb-chars="94">Je&nbsp;to&nbsp;Hordubal, promoklý na&nbsp;kost, a&nbsp;jektá zuby; z&nbsp;klobouku mu&nbsp;teče voda stružkou jako z&nbsp;okapu.</span></p>
        <p class="chunk" data-nb-ref-number="393" data-nb-words="8" data-nb-chars="34"><span class="idea" data-nb-ref-number="395" id="idea395" data-nb-words="8" data-nb-chars="34">„Co ty&nbsp;tu&nbsp;v&nbsp;dešti?“ zlobí se&nbsp;Míša.</span></p>
        <p class="chunk" data-nb-ref-number="394" data-nb-words="15" data-nb-chars="89"><span class="idea" data-nb-ref-number="396" id="idea396" data-nb-words="15" data-nb-chars="89">„Ráno… nepršelo…,“ sípe Juraj. „Taková jasná noc byla… A&nbsp;dobře, že&nbsp;prší, je&nbsp;třeba vláhy.“</span></p>
        <p class="chunk" data-nb-ref-number="395" data-nb-words="6" data-nb-chars="45"><span class="idea" data-nb-ref-number="397" id="idea397" data-nb-words="6" data-nb-chars="45">Míša zamyšleně mrká. „Počkej, rozdělám oheň.“</span></p>
        <p class="chunk" data-nb-ref-number="396" data-nb-words="64" data-nb-chars="330"><span class="idea" data-nb-ref-number="398" id="idea398" data-nb-words="64" data-nb-chars="330">Hordubal sedí v&nbsp;seně a&nbsp;zírá do&nbsp;ohýnku; dříví praská a&nbsp;dýmá, Juraje zalévá teplo, to&nbsp;Míša mu&nbsp;ještě přehodil pytel přes záda; uf, až&nbsp;je&nbsp;horko člověku, horko, jako tam dole v&nbsp;majně. Juraj jektá zuby a&nbsp;hladí mokrého Čuvaje, který mu&nbsp;smrdí po&nbsp;boku; i&nbsp;co, sám páchnu jako zmoklý pes. „Míšo,“ drkotá Juraj, „a co&nbsp;je&nbsp;to, ten srub v&nbsp;lese?“</span></p>
        <p class="chunk" data-nb-ref-number="397" data-nb-words="23" data-nb-chars="117"><span class="idea" data-nb-ref-number="399" id="idea399" data-nb-words="23" data-nb-chars="117">Míša vaří v&nbsp;kotýlku vodu a&nbsp;hází do&nbsp;ní&nbsp;nějaké bylinky. „Já vím, není ti&nbsp;dobře,“ brouká. „A co&nbsp;běháš v&nbsp;dešti, hlupáku?“</span></p>
        <p class="chunk" data-nb-ref-number="398" data-nb-words="45" data-nb-chars="244"><span class="idea" data-nb-ref-number="400" id="idea400" data-nb-words="45" data-nb-chars="244">„To byla v&nbsp;majně štola,“ povídá překotně Juraj, „tam pořád kapala voda, pořád: Tak – tak – tak, jako když tikají hodiny. A&nbsp;– víš-li pak, Herpákové se&nbsp;narodilo děcko, Polana se&nbsp;byla podívat. – A&nbsp;nikde žádná robota, Míšo, prý už&nbsp;není třeba lidí.“</span></p>
        <p class="chunk" data-nb-ref-number="399" data-nb-words="7" data-nb-chars="35"><span class="idea" data-nb-ref-number="401" id="idea401" data-nb-words="7" data-nb-chars="35">„A přece se&nbsp;rodí noví,“ bručí Míša.</span></p>
        <p class="chunk" data-nb-ref-number="400" data-nb-words="70" data-nb-chars="364"><span class="idea" data-nb-ref-number="402" id="idea402" data-nb-words="70" data-nb-chars="364">„Musí se&nbsp;rodit!“ drtí Juraj. „To je&nbsp;proto, že&nbsp;jsou ženské. Ty&nbsp;nejsi ženat, ty&nbsp;nic nevíš, ty&nbsp;nic nevíš – Co&nbsp;ty&nbsp;máš co&nbsp;mluvit, když nemáš ženu? Á, brachu, na&nbsp;všecko se&nbsp;musí myslet. Třeba aby tam napsali – za&nbsp;její lásku a&nbsp;věrnost manželskou. Jinak Bůh ví, jaké řeči by&nbsp;lidé vedli. A&nbsp;škoda, o&nbsp;tři tisíce dolarů mne okradli; mohla být jako zemanka, řekni? Řekni, Míšo?“</span></p>
        <p class="chunk" data-nb-ref-number="401" data-nb-words="8" data-nb-chars="42"><span class="idea" data-nb-ref-number="403" id="idea403" data-nb-words="8" data-nb-chars="42">„Nu, pravda,“ mumlá Míša a&nbsp;dmýchá do&nbsp;ohně.</span></p>
        <p class="chunk" data-nb-ref-number="402" data-nb-words="50" data-nb-chars="272"><span class="idea" data-nb-ref-number="404" id="idea404" data-nb-words="50" data-nb-chars="272">„Tak vidíš; a&nbsp;pak se&nbsp;řekne hlupák. Závidí mně, že&nbsp;mám takovou ženu, co&nbsp;nosí hlavu hore jako kočárový kůň. Takové máš lidi: chtějí člověku ublížit. A&nbsp;zatím byla jen u&nbsp;sousedy, podívat se&nbsp;na&nbsp;děcko. Samé mrzké řeči, Míšo. Řekni jim, že&nbsp;sám jsem ji&nbsp;viděl vycházet od&nbsp;sousedy.“</span></p>
        <p class="chunk" data-nb-ref-number="403" data-nb-words="7" data-nb-chars="46"><span class="idea" data-nb-ref-number="405" id="idea405" data-nb-words="7" data-nb-chars="46">Míša kývá vážně hlavou. „Povím, všecko povím.“</span></p>
        <p class="chunk" data-nb-ref-number="404" data-nb-words="101" data-nb-chars="500"><span class="idea" data-nb-ref-number="406" id="idea406" data-nb-words="101" data-nb-chars="500">Juraj si&nbsp;oddychl. „Proto jdu za&nbsp;tebou, víš? Ty&nbsp;nemáš ženu, ty&nbsp;nemáš proč se&nbsp;mstít. Oni – ani by&nbsp;nevěřili; ale ty&nbsp;jim to&nbsp;dosvědčíš, Míšo. To&nbsp;dá&nbsp;rozum, že&nbsp;musela vzít čeledína, když je&nbsp;hospodář pryč; ale zamykala se&nbsp;na&nbsp;půdě, petlice jako hrom, sám jsem to&nbsp;viděl. A&nbsp;takový Gerič bude něco povídat! Prý osm let a&nbsp;tak. Řekni, kdo ji&nbsp;zná líp – Gerič, nebo já? Jen ramenem hnula, a&nbsp;prs byl pod košilí. A&nbsp;ten tam dole, ten u&nbsp;potoka, to&nbsp;byl synek z&nbsp;Lehoty, já&nbsp;ho&nbsp;viděl, přišel od&nbsp;Lehoty. A&nbsp;lidé – hned klepy.“</span></p>
        <p class="chunk" data-nb-ref-number="405" data-nb-words="9" data-nb-chars="52"><span class="idea" data-nb-ref-number="407" id="idea407" data-nb-words="9" data-nb-chars="52">Míša potřásá hlavou. „Na, vypij toto, to&nbsp;je&nbsp;zdravé.“</span></p>
        <p class="chunk" data-nb-ref-number="406" data-nb-words="64" data-nb-chars="301"><span class="idea" data-nb-ref-number="408" id="idea408" data-nb-words="64" data-nb-chars="301">Juraj srká horký odvar a&nbsp;zírá do&nbsp;ohně. „Máš to&nbsp;tu&nbsp;pěkné, Míšo. A&nbsp;řekni jim to, na&nbsp;tebe dají, ty&nbsp;prý jsi vědoucí. Že&nbsp;to&nbsp;byla hodná a&nbsp;věrná žena –“ Kouř štípe do&nbsp;očí, Juraji tekou slzy; nějak mu&nbsp;špičatě trčí nos. „Jen já, jen já&nbsp;vím, jaká je! Ech, Míšo, hned bych šel zase do&nbsp;Ameriky, a&nbsp;peníze pro ni&nbsp;–“</span></p>
        <p class="chunk" data-nb-ref-number="407" data-nb-words="9" data-nb-chars="49"><span class="idea" data-nb-ref-number="409" id="idea409" data-nb-words="9" data-nb-chars="49">„Jen to&nbsp;vypij rázem,“ nutí Míša, „zahřeje tě&nbsp;to!“</span></p>
        <p class="chunk" data-nb-ref-number="408" data-nb-words="29" data-nb-chars="167"><span class="idea" data-nb-ref-number="410" id="idea410" data-nb-words="29" data-nb-chars="167">Hordubalovi vyvstal na&nbsp;čele bohatý pot, je&nbsp;mu&nbsp;slabo a&nbsp;blaze. „Já bych toho mohl povídat o&nbsp;Americe, Míšo,“ povídá. „Mnoho jsem už&nbsp;zapomněl, ale počkej, vyvzpomenu si&nbsp;–“</span></p>
        <p class="chunk" data-nb-ref-number="409" data-nb-words="40" data-nb-chars="230"><span class="idea" data-nb-ref-number="411" id="idea411" data-nb-words="40" data-nb-chars="230">Míša tiše přikládá na&nbsp;oheň; Hordubal rychle oddychuje a&nbsp;brebentí ze&nbsp;spánku. Venku ustává déšť, jen ze&nbsp;smrků za&nbsp;kolibou padají těžké krůpěje; ale mlhy se&nbsp;valí dál. Chvílemi zabučí vůl, a&nbsp;Čuvaj se&nbsp;jde podívat, je-li stádo v&nbsp;pořádku.</span></p>
        <p class="chunk" data-nb-ref-number="410" data-nb-words="17" data-nb-chars="96"><span class="idea" data-nb-ref-number="412" id="idea412" data-nb-words="17" data-nb-chars="96">Míša cítí něco v&nbsp;zádech, jsou to&nbsp;oči Hordubalovy; Juraj už&nbsp;chvíli nespí a&nbsp;hledí zapadlýma očima.</span></p>
        <p class="chunk" data-nb-ref-number="411" data-nb-words="10" data-nb-chars="54"><span class="idea" data-nb-ref-number="413" id="idea413" data-nb-words="10" data-nb-chars="54">„Míšo,“ chraptí, „a co, smí si&nbsp;člověk sám vzít život?“</span></p>
        <p class="chunk" data-nb-ref-number="412" data-nb-words="1" data-nb-chars="5"><span class="idea" data-nb-ref-number="414" id="idea414" data-nb-words="1" data-nb-chars="5">„Co?“</span></p>
        <p class="chunk" data-nb-ref-number="413" data-nb-words="5" data-nb-chars="30"><span class="idea" data-nb-ref-number="415" id="idea415" data-nb-words="5" data-nb-chars="30">„Smí-li si&nbsp;člověk život vzít?“</span></p>
        <p class="chunk" data-nb-ref-number="414" data-nb-words="2" data-nb-chars="9"><span class="idea" data-nb-ref-number="416" id="idea416" data-nb-words="2" data-nb-chars="9">„Nač to?“</span></p>
        <p class="chunk" data-nb-ref-number="415" data-nb-words="34" data-nb-chars="210"><span class="idea" data-nb-ref-number="417" id="idea417" data-nb-words="34" data-nb-chars="210">„Aby ušel myšlenkám. Jsou takové myšlenky, Míšo, které – do&nbsp;tebe nepatří. Myslíš si… dejme tomu…, že&nbsp;zalhala, že&nbsp;nebyla u&nbsp;sousedy…“ Jurajovi se&nbsp;jaksi zkřivila ústa. „Míšo,“ zachroptěl, „jak se&nbsp;toho mám zbavit?“</span></p>
        <p class="chunk" data-nb-ref-number="416" data-nb-words="10" data-nb-chars="56"><span class="idea" data-nb-ref-number="418" id="idea418" data-nb-words="10" data-nb-chars="56">Míša zahloubaně mrká. „A, těžká věc. Mysli až&nbsp;do&nbsp;konce.“</span></p>
        <p class="chunk" data-nb-ref-number="417" data-nb-words="15" data-nb-chars="75"><span class="idea" data-nb-ref-number="419" id="idea419" data-nb-words="15" data-nb-chars="75">„A co, když na&nbsp;konci je… jenom konec? Může si&nbsp;pak člověk sám udělat konec?“</span></p>
        <p class="chunk" data-nb-ref-number="418" data-nb-words="10" data-nb-chars="55"><span class="idea" data-nb-ref-number="420" id="idea420" data-nb-words="10" data-nb-chars="55">„Není třeba,“ praví Míša pomalu. „Nač to? I&nbsp;tak umřeš.“</span></p>
        <p class="chunk" data-nb-ref-number="419" data-nb-words="3" data-nb-chars="11"><span class="idea" data-nb-ref-number="421" id="idea421" data-nb-words="3" data-nb-chars="11">„A – brzo?“</span></p>
        <p class="chunk" data-nb-ref-number="420" data-nb-words="6" data-nb-chars="30"><span class="idea" data-nb-ref-number="422" id="idea422" data-nb-words="6" data-nb-chars="30">„Když to&nbsp;chceš vědět, – brzo.“</span></p>
        <p class="chunk" data-nb-ref-number="421" data-nb-words="21" data-nb-chars="93"><span class="idea" data-nb-ref-number="423" id="idea423" data-nb-words="21" data-nb-chars="93">Míša se&nbsp;zvedl a&nbsp;jde z&nbsp;koliby ven. „A spi teď,“ obrací se&nbsp;ve&nbsp;dveřích a&nbsp;mizí – jako v&nbsp;oblacích.</span></p>
        <p class="chunk" data-nb-ref-number="422" data-nb-words="25" data-nb-chars="128"><span class="idea" data-nb-ref-number="424" id="idea424" data-nb-words="25" data-nb-chars="128">Hordubal se&nbsp;pokouší vstát. Chvála Bohu, už&nbsp;je&nbsp;líp, jen hlava se&nbsp;nějak motá a&nbsp;tělo takové divné, plihé, jako by&nbsp;bylo jen z&nbsp;hadrů.</span></p>
        <p class="chunk" data-nb-ref-number="423" data-nb-words="76" data-nb-chars="402"><span class="idea" data-nb-ref-number="425" id="idea425" data-nb-words="76" data-nb-chars="402">Juraj se&nbsp;potácí ven, do&nbsp;mlhy; vidět není, jen slyšet zvonění stád, tisíce volů se&nbsp;pasou v&nbsp;oblacích a&nbsp;bimbají zvonci. Juraj jde, jde, a&nbsp;neví vlastně kam; vždyť se&nbsp;mám vrátit domů, myslí si, a&nbsp;proto musí jít. Jenže neví, jde-li hore či&nbsp;dolů; snad dolů, protože – jako by&nbsp;padal; snad pořád někam nahoru, protože jde s&nbsp;námahou a&nbsp;těžko dýchá. A, to&nbsp;je&nbsp;jedno, jen domů. A&nbsp;Juraj Hordubal se&nbsp;ponořuje do&nbsp;oblak.</span></p>
        <h3 id="xxiv" class="chunk" data-nb-ref-number="424" data-nb-words="1" data-nb-chars="5"><span class="idea" data-nb-ref-number="426" id="idea426" data-nb-words="1" data-nb-chars="5">XXIV.</span></h3>
        <p class="chunk" data-nb-ref-number="425" data-nb-words="21" data-nb-chars="113"><span class="idea" data-nb-ref-number="427" id="idea427" data-nb-words="21" data-nb-chars="113">Našla ho&nbsp;Hafie ve&nbsp;chlévě. Krávy byly neklidné, a&nbsp;Polana ji&nbsp;poslala, jdi, podívej se&nbsp;tam. Ležel na&nbsp;slámě a&nbsp;chrčel.</span></p>
        <p class="chunk" data-nb-ref-number="426" data-nb-words="21" data-nb-chars="115"><span class="idea" data-nb-ref-number="428" id="idea428" data-nb-words="21" data-nb-chars="115">A&nbsp;už&nbsp;nic nenamítal, když ho&nbsp;vedla Polana do&nbsp;jizby, jen se&nbsp;pokoušel zvednout obočí. Svlékla ho&nbsp;a&nbsp;uložila do&nbsp;postele.</span></p>
        <p class="chunk" data-nb-ref-number="427" data-nb-words="2" data-nb-chars="13"><span class="idea" data-nb-ref-number="429" id="idea429" data-nb-words="2" data-nb-chars="13">„Chceš něco?“</span></p>
        <p class="chunk" data-nb-ref-number="428" data-nb-words="72" data-nb-chars="371"><span class="idea" data-nb-ref-number="430" id="idea430" data-nb-words="72" data-nb-chars="371">„Ne,“ jektal a&nbsp;jen zase spát; něco se&nbsp;mu&nbsp;zdálo a&nbsp;vyrušily ho&nbsp;– co&nbsp;to&nbsp;bylo? Gerič přece nebyl v&nbsp;Americe, všecko to&nbsp;popletly, teď zase začínat se&nbsp;vším od&nbsp;začátku. Jen kdyby to&nbsp;tak netížilo na&nbsp;prsou, to&nbsp;asi to&nbsp;psisko Čuvaj, zrovna na&nbsp;prsa si&nbsp;mi&nbsp;lehl a&nbsp;spí. Juraj si&nbsp;hladí neklidnou rukou zarostlá prsa: jen spi, chlupáči, a&nbsp;jak ti&nbsp;srdíčko tluče! Ach, potvoro, ale jsi těžký!</span></p>
        <p class="chunk" data-nb-ref-number="429" data-nb-words="16" data-nb-chars="90"><span class="idea" data-nb-ref-number="431" id="idea431" data-nb-words="16" data-nb-chars="90">Chvilku spal, a&nbsp;když otevřel oči, stála Polana ve&nbsp;dveřích a&nbsp;zkoumavě hleděla. „Jak je&nbsp;ti?“</span></p>
        <p class="chunk" data-nb-ref-number="430" data-nb-words="77" data-nb-chars="432"><span class="idea" data-nb-ref-number="432" id="idea432" data-nb-words="77" data-nb-chars="432">„Líp, dušinko.“ Bál se&nbsp;promluvit, aby se&nbsp;to&nbsp;neztratilo, aby se&nbsp;to&nbsp;zase nezměnilo v&nbsp;jeho kumbál v&nbsp;Johnstownu. Vždyť toto je&nbsp;– jako doma: malovaná skříň, dubový stůl, dubové židle – Hordubalovi zabouchalo srdce: vždyť já&nbsp;jsem se&nbsp;konečně vrátil domů! Hospodine, jaká dlouhá cesta, čtrnáct dní na&nbsp;lowerdecku a&nbsp;ve&nbsp;vlaku – člověk je&nbsp;jako přelámaný. Ale pohnout se&nbsp;nesmím, nebo to&nbsp;zase zmizí; raději zavřít oči a&nbsp;vědět jen, že&nbsp;je&nbsp;to&nbsp;tady –</span></p>
        <p class="chunk" data-nb-ref-number="431" data-nb-words="167" data-nb-chars="1002"><span class="idea" data-nb-ref-number="433" id="idea433" data-nb-words="167" data-nb-chars="1002">A&nbsp;pak se&nbsp;zase všechno popletlo: majneři v&nbsp;Johnstownu – Harčár – bijí Hordubala; Juraj prchá štolou, kličkuje, chytá se&nbsp;šachetního žebříku a&nbsp;drápe se&nbsp;nahoru; shora letí klec, rozbije mu&nbsp;hlavu, určitě rozbije, a&nbsp;Hordubal se&nbsp;probouzí vlastním vyheknutím. Raději nespat, tady je&nbsp;líp; vytřeštěnýma očima se&nbsp;Juraj zachycuje pokojného nábytku. Tady je&nbsp;líp. Hordubal kreslí prstem do&nbsp;vzduchu a&nbsp;povídá Míšovi o&nbsp;Americe. Brachu, mne na&nbsp;nejtěžší práce, jen hallo, Hordubal, a&nbsp;už&nbsp;jsem šel. Jednou se&nbsp;sesypala štola, ani tesaři tam nechtěli jít. Dvacet dolarů jsem tehdy dostal, sám inženýr mně potřásl rukou, takto, Míšo, takto potřásl. A&nbsp;teď sjíždí Hordubal těžní klecí dolů, pořád dolů; sedí tu&nbsp;tlustá židovka a&nbsp;nějaký stařík a&nbsp;přísně se&nbsp;dívají na&nbsp;Hordubala. Sto osmdesát jedna, osmdesát dvě, osmdesát tři, počítá Juraj a&nbsp;křičí: dost, dost už, doleji to&nbsp;nejde, to&nbsp;už&nbsp;je&nbsp;konec šachty! Ale klec sjíždí stále, stále, horka přibývá, nelze dýchat, ti&nbsp;bagáni jedou až&nbsp;do&nbsp;pekla. Jurajovi se&nbsp;zdá, že&nbsp;se&nbsp;udusí, a&nbsp;procitá.</span></p>
        <p class="chunk" data-nb-ref-number="432" data-nb-words="8" data-nb-chars="47"><span class="idea" data-nb-ref-number="434" id="idea434" data-nb-words="8" data-nb-chars="47">Svítá, ve&nbsp;dveřích stojí Polana a&nbsp;napjatě hledí.</span></p>
        <p class="chunk" data-nb-ref-number="433" data-nb-words="16" data-nb-chars="86"><span class="idea" data-nb-ref-number="435" id="idea435" data-nb-words="16" data-nb-chars="86">„Už je&nbsp;to&nbsp;lepší,“ mumlá Hordubal a&nbsp;oči mu&nbsp;žehnou. „Nezlob se, Polano, já&nbsp;hned vstanu.“</span></p>
        <p class="chunk" data-nb-ref-number="434" data-nb-words="10" data-nb-chars="53"><span class="idea" data-nb-ref-number="436" id="idea436" data-nb-words="10" data-nb-chars="53">„Jen lež,“ povídá Polana a&nbsp;jde blíž. „Bolí tě&nbsp;někde?“</span></p>
        <p class="chunk" data-nb-ref-number="435" data-nb-words="27" data-nb-chars="142"><span class="idea" data-nb-ref-number="437" id="idea437" data-nb-words="27" data-nb-chars="142">„Nebolí. V&nbsp;Americe jsem to&nbsp;měl taky. Prý flue, řekl doktor. Flue. A&nbsp;za&nbsp;dva dny – jako ryba. Zítra vstanu, dušinko. Dělám ti&nbsp;tu&nbsp;nepořádek, že?“</span></p>
        <p class="chunk" data-nb-ref-number="436" data-nb-words="3" data-nb-chars="17"><span class="idea" data-nb-ref-number="438" id="idea438" data-nb-words="3" data-nb-chars="17">„Chtěl bys něco?“</span></p>
        <p class="chunk" data-nb-ref-number="437" data-nb-words="18" data-nb-chars="89"><span class="idea" data-nb-ref-number="439" id="idea439" data-nb-words="18" data-nb-chars="89">Hordubal vrtí hlavou. „Mně je&nbsp;docela dobře. Jen – jen do&nbsp;okovu vody; ale sám bych mohl –“</span></p>
        <p class="chunk" data-nb-ref-number="438" data-nb-words="5" data-nb-chars="24"><span class="idea" data-nb-ref-number="440" id="idea440" data-nb-words="5" data-nb-chars="24">„Hned ti&nbsp;donesu.“ A&nbsp;jde.</span></p>
        <p class="chunk" data-nb-ref-number="439" data-nb-words="76" data-nb-chars="410"><span class="idea" data-nb-ref-number="441" id="idea441" data-nb-words="76" data-nb-chars="410">Hordubal si&nbsp;nastlal podušek za&nbsp;záda a&nbsp;upravil si&nbsp;na&nbsp;prsou košili. Aby mne Polana neviděla tak rozhaleného, myslí si. A&nbsp;kdybych se&nbsp;mohl umýt a&nbsp;oholit! Už&nbsp;přijde Polana, už&nbsp;tu&nbsp;bude. Snad si&nbsp;sedne i&nbsp;na&nbsp;pelest, zatímco budu pít. Juraj dělá místo, aby si&nbsp;mohla sednout, a&nbsp;čeká. Snad zapomněla, myslí si; má, chudák, plno práce – kdyby se&nbsp;aspoň Štěpán vrátil! Řeknu jí, až&nbsp;přijde: A&nbsp;což, Polano, aby se&nbsp;vrátil Manya?</span></p>
        <p class="chunk" data-nb-ref-number="440" data-nb-words="17" data-nb-chars="103"><span class="idea" data-nb-ref-number="442" id="idea442" data-nb-words="17" data-nb-chars="103">Do&nbsp;dveří vchází Hafie a&nbsp;nese sklenici vody, nese ji&nbsp;tak opatrně, že&nbsp;samou pozorností vyplazuje jazýček.</span></p>
        <p class="chunk" data-nb-ref-number="441" data-nb-words="12" data-nb-chars="73"><span class="idea" data-nb-ref-number="443" id="idea443" data-nb-words="12" data-nb-chars="73">„To jsi hodná, Hafie,“ vydechl Hordubal. „A což, strýček Štěpán tu&nbsp;není?“</span></p>
        <p class="chunk" data-nb-ref-number="442" data-nb-words="1" data-nb-chars="7"><span class="idea" data-nb-ref-number="444" id="idea444" data-nb-words="1" data-nb-chars="7">„Není.“</span></p>
        <p class="chunk" data-nb-ref-number="443" data-nb-words="4" data-nb-chars="18"><span class="idea" data-nb-ref-number="445" id="idea445" data-nb-words="4" data-nb-chars="18">„A co&nbsp;dělá mamka?“</span></p>
        <p class="chunk" data-nb-ref-number="444" data-nb-words="3" data-nb-chars="17"><span class="idea" data-nb-ref-number="446" id="idea446" data-nb-words="3" data-nb-chars="17">„Stojí na&nbsp;dvoře.“</span></p>
        <p class="chunk" data-nb-ref-number="445" data-nb-words="18" data-nb-chars="93"><span class="idea" data-nb-ref-number="447" id="idea447" data-nb-words="18" data-nb-chars="93">Hordubal už&nbsp;neví, co&nbsp;by&nbsp;řekl, i&nbsp;napít se&nbsp;zapomněl. „Nu, jdi,“ bručí, a&nbsp;Hafie skokem ze&nbsp;dveří.</span></p>
        <p class="chunk" data-nb-ref-number="446" data-nb-words="69" data-nb-chars="401"><span class="idea" data-nb-ref-number="448" id="idea448" data-nb-words="69" data-nb-chars="401">Juraj tiše leží a&nbsp;naslouchá. Koně ve&nbsp;stáji dusají kopyty – dá-li jim Polana vody? Ne, dává sviním, slyšet spokojené chrochtání. Co&nbsp;kroků taková ženská musí udělat, diví se&nbsp;Hordubal. Měl by&nbsp;se&nbsp;vrátit Štěpán; pojedu do&nbsp;Rybár a&nbsp;řeknu mu, co&nbsp;ty, lenochu, hybaj ke&nbsp;koním, Polana nezastane všechnu robotu. Třeba odpoledne pojedu, myslí si&nbsp;Juraj, a&nbsp;pak se&nbsp;mu&nbsp;před očima natáhly takové závoje, a&nbsp;všechno mizí.</span></p>
        <p class="chunk" data-nb-ref-number="447" data-nb-words="20" data-nb-chars="123"><span class="idea" data-nb-ref-number="449" id="idea449" data-nb-words="20" data-nb-chars="123">Do&nbsp;dveří nakoukla Hafie, chvilku přešlapuje a&nbsp;pryč zase. „Spí,“ šeptá mamce na&nbsp;dvoře. Polana nic, zahloubaně myslí na&nbsp;cosi.</span></p>
        <p class="chunk" data-nb-ref-number="448" data-nb-words="17" data-nb-chars="94"><span class="idea" data-nb-ref-number="450" id="idea450" data-nb-words="17" data-nb-chars="94">K&nbsp;polednímu Hafie znovu po&nbsp;špičkách do&nbsp;jizby. Hordubal leží, ruce za&nbsp;hlavou, a&nbsp;mrká do&nbsp;stropu.</span></p>
        <p class="chunk" data-nb-ref-number="449" data-nb-words="8" data-nb-chars="56"><span class="idea" data-nb-ref-number="451" id="idea451" data-nb-words="8" data-nb-chars="56">„Maminka se&nbsp;nechá ptát, chcete-li něco?“ odříkává Hafie.</span></p>
        <p class="chunk" data-nb-ref-number="450" data-nb-words="10" data-nb-chars="62"><span class="idea" data-nb-ref-number="452" id="idea452" data-nb-words="10" data-nb-chars="62">„Myslím, Polano,“ povídá Juraj, „že by&nbsp;se&nbsp;Štěpán mohl vrátit.“</span></p>
        <p class="chunk" data-nb-ref-number="451" data-nb-words="10" data-nb-chars="66"><span class="idea" data-nb-ref-number="453" id="idea453" data-nb-words="10" data-nb-chars="66">Děvčátko otevřelo nechápavě papuli. „A. jak prý vám je?“ vydechlo.</span></p>
        <p class="chunk" data-nb-ref-number="452" data-nb-words="3" data-nb-chars="23"><span class="idea" data-nb-ref-number="454" id="idea454" data-nb-words="3" data-nb-chars="23">„Dobře, děkuju uctivě.“</span></p>
        <p class="chunk" data-nb-ref-number="453" data-nb-words="9" data-nb-chars="48"><span class="idea" data-nb-ref-number="455" id="idea455" data-nb-words="9" data-nb-chars="48">Hafie běží ven. „Prý mu&nbsp;je&nbsp;dobře,“ hlásí Polaně.</span></p>
        <p class="chunk" data-nb-ref-number="454" data-nb-words="2" data-nb-chars="15"><span class="idea" data-nb-ref-number="456" id="idea456" data-nb-words="2" data-nb-chars="15">„Docela dobře?“</span></p>
        <p class="chunk" data-nb-ref-number="455" data-nb-words="3" data-nb-chars="20"><span class="idea" data-nb-ref-number="457" id="idea457" data-nb-words="3" data-nb-chars="20">„No,“ míní děvčátko.</span></p>
        <p class="chunk" data-nb-ref-number="456" data-nb-words="45" data-nb-chars="258"><span class="idea" data-nb-ref-number="458" id="idea458" data-nb-words="45" data-nb-chars="258">A&nbsp;pak se&nbsp;udělalo odpolední ticho. Hafie už&nbsp;neví co&nbsp;robit. Prý doma budeš, kdyby gazda něco potřeboval – Hafie si&nbsp;hraje na&nbsp;zápraží s&nbsp;pannou, kterou jí&nbsp;vyřezal Štěpán. Nesmíš ven, povídá panence, hospodář si&nbsp;lehl, musíš hlídat dvůr. A&nbsp;neplač, nebo ti&nbsp;naplácám.</span></p>
        <p class="chunk" data-nb-ref-number="457" data-nb-words="15" data-nb-chars="82"><span class="idea" data-nb-ref-number="459" id="idea459" data-nb-words="15" data-nb-chars="82">Hafie se&nbsp;jde po&nbsp;špičkách podívat do&nbsp;jizby. Hospodář sedí na&nbsp;posteli a&nbsp;kývá hlavou.</span></p>
        <p class="chunk" data-nb-ref-number="458" data-nb-words="4" data-nb-chars="23"><span class="idea" data-nb-ref-number="460" id="idea460" data-nb-words="4" data-nb-chars="23">„Co dělá mamka, Hafie?“</span></p>
        <p class="chunk" data-nb-ref-number="459" data-nb-words="2" data-nb-chars="12"><span class="idea" data-nb-ref-number="461" id="idea461" data-nb-words="2" data-nb-chars="12">„Šla někam.“</span></p>
        <p class="chunk" data-nb-ref-number="460" data-nb-words="20" data-nb-chars="122"><span class="idea" data-nb-ref-number="462" id="idea462" data-nb-words="20" data-nb-chars="122">Hordubal kývá hlavou. „Řekni jí, aby se&nbsp;Štěpán vrátil. A&nbsp;toho hřebečka že&nbsp;může Štěpán dostat zpátky. Chtěla bys králíčky?“</span></p>
        <p class="chunk" data-nb-ref-number="461" data-nb-words="1" data-nb-chars="9"><span class="idea" data-nb-ref-number="463" id="idea463" data-nb-words="1" data-nb-chars="9">„Chtěla.“</span></p>
        <p class="chunk" data-nb-ref-number="462" data-nb-words="51" data-nb-chars="286"><span class="idea" data-nb-ref-number="464" id="idea464" data-nb-words="51" data-nb-chars="286">„Udělám ti&nbsp;klec na&nbsp;králíky, takovou, jakou měl majner Jensen. Ech, Polano, v&nbsp;Americe je&nbsp;takových věcí – Všechno urobím.“ Hordubal kývá hlavou. „Počkej, já&nbsp;tě&nbsp;vezmu nahoru na&nbsp;poloninu, tam ti&nbsp;je&nbsp;takový podivný srub – ani Míša neví, co&nbsp;to&nbsp;bylo. Jdi, jdi, řekni mamce, že&nbsp;se&nbsp;Štěpán vrátí.“</span></p>
        <p class="chunk" data-nb-ref-number="463" data-nb-words="94" data-nb-chars="510"><span class="idea" data-nb-ref-number="465" id="idea465" data-nb-words="94" data-nb-chars="510">Hordubal je&nbsp;jaksi spokojen, lehá si&nbsp;a&nbsp;zavírá oči. To&nbsp;je&nbsp;tma, jako ve&nbsp;štole. Buch, buch, to&nbsp;do&nbsp;skály kladivem. A&nbsp;Štěpán se&nbsp;šklebí, prý samý kámen. Áno, ale zato ty&nbsp;nevíš, hlupáku, co&nbsp;je&nbsp;to&nbsp;robota. Po&nbsp;robotě se&nbsp;pozná chlap. A&nbsp;jaké to, dušinko, máš dříví na&nbsp;dvorku? Samá rovná polena. A&nbsp;já&nbsp;– pařezy jsem štípával. To&nbsp;je&nbsp;robota pro chlapa, štípat pařezy. Nebo kamení dobývat ze&nbsp;země. Hordubal je&nbsp;spokojen. Mnoho jsem se&nbsp;narobil, Polano, jej Bohu, mnoho. Dobře je&nbsp;to, v&nbsp;pořádku. A&nbsp;Juraj, ruce křížem, pokojně usíná.</span></p>
        <p class="chunk" data-nb-ref-number="464" data-nb-words="122" data-nb-chars="710"><span class="idea" data-nb-ref-number="466" id="idea466" data-nb-words="122" data-nb-chars="710">Probudil se&nbsp;za&nbsp;soumraku, protože šero tlačí. „Hafie,“ volá, „Hafie, kde je&nbsp;Polana?“ Ticho, jen zdálky zvonění; to&nbsp;se&nbsp;stáda vracejí z&nbsp;pastvy. Hordubal vyletěl z&nbsp;postele a&nbsp;natahuje si&nbsp;kalhoty: musím kravám otevřít vrata. Hlava se&nbsp;člověku motá, to&nbsp;od&nbsp;toho ležení. Juraj tápe ven, na&nbsp;dvorek, a&nbsp;otvírá dokořán vrata; divně je&nbsp;mu, udýchal se, ale chvála Bohu, už&nbsp;jsme venku. Zvonění se&nbsp;blíží, valí se&nbsp;jako řeka: jako by&nbsp;se&nbsp;všecko rozezvonilo kravskými zvonci a&nbsp;cinkáním telátek. Juraj má&nbsp;chuť kleknout, ještě nikdy neslyšel tak slavné a&nbsp;veliké zvonění. Kývajíce hlavami, jaksi ohromné, vcházejí dvě kravky do&nbsp;dvora s&nbsp;plnými a&nbsp;světlými vemeny. Juraj se&nbsp;opírá o&nbsp;vrata, a&nbsp;je&nbsp;mu&nbsp;tak dobře, tak smírně, jako by&nbsp;se&nbsp;modlil.</span></p>
        <p class="chunk" data-nb-ref-number="465" data-nb-words="15" data-nb-chars="86"><span class="idea" data-nb-ref-number="467" id="idea467" data-nb-words="15" data-nb-chars="86">Do&nbsp;vrat vběhla Polana, rychlá, udýchaná. „Ty jsi už&nbsp;vstal?“ vyhrkla. „A kde je&nbsp;Hafie?“</span></p>
        <p class="chunk" data-nb-ref-number="466" data-nb-words="9" data-nb-chars="51"><span class="idea" data-nb-ref-number="468" id="idea468" data-nb-words="9" data-nb-chars="51">„Nu, vstal,“ mumlá Juraj omluvně. „Je mi&nbsp;už&nbsp;dobře.“</span></p>
        <p class="chunk" data-nb-ref-number="467" data-nb-words="11" data-nb-chars="65"><span class="idea" data-nb-ref-number="469" id="idea469" data-nb-words="11" data-nb-chars="65">„Jdi, jdi ještě ležet,“ káže Polana. „Ráno – budeš docela zdráv.“</span></p>
        <p class="chunk" data-nb-ref-number="468" data-nb-words="23" data-nb-chars="151"><span class="idea" data-nb-ref-number="470" id="idea470" data-nb-words="23" data-nb-chars="151">„Jak chceš, dušinko, jak chceš,“ praví Juraj poslušně a&nbsp;přívětivě. „Zbytečně bych tu&nbsp;překážel.“ Ještě zavřít vrata, zahákovat, a&nbsp;pomalu zašel do&nbsp;jizby.</span></p>
        <p class="chunk" data-nb-ref-number="469" data-nb-words="5" data-nb-chars="27"><span class="idea" data-nb-ref-number="471" id="idea471" data-nb-words="5" data-nb-chars="27">Když mu&nbsp;nesli večeři, spal.</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./hordubal_009.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-6Ij0tosSybWYv2P+o4NZvbwDVKI1xUFhRaHNX6THTuo="></script>
  </body>
</html>