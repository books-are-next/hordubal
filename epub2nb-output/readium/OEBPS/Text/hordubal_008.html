<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<!--?xml version='1.0' encoding='utf-8'?--><html xmlns="http://www.w3.org/1999/xhtml">
<head>
    <meta name="Generator" content="Microsoft Word 15 (filtered)"/>
    <title>Hordubal</title>
    <meta http-equiv="Content-Type" content="text/html; charset=utf-8"/>
  <link href="../Styles/stylesheet.css" rel="stylesheet" type="text/css"/>
<link href="../Styles/page_styles.css" rel="stylesheet" type="text/css"/>
</head>
  <body>
<div class="wordsection4"><h3 class="mlpuroven3nadpis">X.</h3>

<p class="mlptextbez1radku">„Vyřiď, Hafie, že přijdu až večer.“</p>

<p class="mlptext">Tak, kus chleba a slaniny, a už je to, hajdy do vrchů.
Hordubalovi je volno a až teskno jako děcku, když uteklo mamce. A stojí nad
dědinou, jako by se tu cosi změnilo. Co je? Že toto bývalo pole Hordubalovo?
Pravdaže bývalo – samý kámen prý, a přece tu sklidil Pjosa žito, brambory tu má
a políčko lnu; vida, jak se spojilo Pjosovo pole s Hordubalovým! Ale tuto
výše, u té jeřabiny – odtud je vidět celou dědinu. Tady je co se divit boží
moudrosti: Krivá se jmenuje dědina, a skutečně je křivá, stočená do oblouku,
jako když kráva leží. Střecha za střechou, všechny stejné, jako stádo ovec; ale
ten bílý dvorec je Polanin. Jako by se sem ani nehodil, myslí si Juraj; střecha
červená, nová – řeklo by se, kdopak se to sem přistěhoval? Ale kdosi z roviny,
takoví lidé tam jsou, co dřeva nemají a musejí z cihel –</p>

<p class="mlptext">Rovina. Odtud je vidět i rovinu. Modrá, rovná – jako moře,
inu, taková pustina. Proto oni tak rychlo jedou: smutná jim je cesta, člověk
jde – jde, a jako by šlapal na jednom místě. Nešel by se do roviny jen tak
dívat; kdežto tady – jako svátek, člověk může jít jenom za nosem, a pořád má
proč jít dál: tuto za ten ohyb cesty, za bystřinu, tam k tomu smrku, přes tuto
pastvinu hore, a když už je tady, tož do lesa; k poledni hledí les, samý buk,
pně šedé a světlé, jako by tu ležela mlha; a tu, tam, všude jako zardělé
plamínky kvete brambořík. A tuto, počuj, jaký plavý hřib, nadzvedá suché listí,
ej, jaká silná a bílá noha; a víš ty co? nechám tě tu, hřibe, hřibane,
nenatrhám ani kukaček a zvonečků, ale kytku jahod pro Hafii, dole na kraji
lesa, kde jsou nejsladší. Hordubal stane a tají dech: srní; tam na druhém boku
stojí srna, plavá a světlá jako to loňské lupení, stojí v kapradí a jistí: co
jsi ty, člověk či pahýl? Pařez jsem, pahýl, jakási černá větev, jen neprchej;
což i ty se mne bojíš, zvěři divoká? Ne, nebojí se; utrhne lístek, dívá se,
mele hubou jako koza. Bek, bek, povídá, zadupe kopýtky a kluše dál. A Juraj je
nějak náhle přešťasten, lehko se mu jde hore a na nic nemyslí. Jde jen, jde, a je
mu dobře. Srní jsem viděl, řekne večer Hafii – jé, a kde? Inu, tam nahoře, – v
rovině, Hafie, není srní.</p>

<p class="mlptext">A tuto už je to – nikdo neví, co vlastně: jakýsi srub
rozpadlý, rozvalené trámy, ale trámce, Pane Bože, zvonice by se z nich dala
sroubit, lilkem zarostlé a vraním okem, divokou lilií, kýchavicí, kapradím a kakostem,
věru, divné místo a jako začarované, – tady se les obrací k půlnoci: černý les,
les zarostlý mechem, černá je půda a mokvající, ano, prý tu i straší; a jakési
houby bělavé, průsvitavé, jako rosol, zaječí jetel a tma, vždycky taková tma;
ani veverku tu neslyšet, ani mušku, takový je to černý les, nerada tudy jdou
děcka, a i chlap se pokřižuje. Ale tuto je už kraj lesa, po kolena se brouzdáš
borůvčím a zvedáš větve, a co toho lišejníku tu visí, ostružiní tě chytá za
nohy, ech, člověče, ne lehko tě pustí les na poloninu, musíš se prodrat houštím
jako kanec; a hejdy! jako by tě z lesa vystřelil, jako by tě sám les vyplivl,
stojíš na polonině, pochválen Pán Ježíš Kristus, tady jsme.</p>

<p class="mlptext">Širá je polonina: tu onde smrky, velké a mocné jako církev,
člověk by smekl širák a nahlas pozdravil; a tráva hladká, klouzavá, kratičká,
měkce se po ní šlape jako po koberci; dlouhá a lysá polonina mezi lesy, klene
se široko daleko, nebe nad sebou a lesy shrnula na bok: jako když chlap si
rozhalí prsa a leží, leží si a hledí Pánu Bohu do oken, – ah, ahah, to se mu
dýchá! A Juraj Hordubal je najednou malinký jako mraveneček a běží po širé
polonině, kampak, kam, mravenečku? Inu tam, hore na temeno, vidíš tam pást se
ty maličké, červené mravence? tam já mám zamířeno. Širá je polonina.</p>

<p class="mlptext">Širá je, Pane: řekl bys, stádo volů? Ty červené tečky? Dobré
to má Hospodin: dívá se dolů a řekne si, ta černá tečka tuto je nějaký
Hordubal, ta světlá tečka tamto je Polana; musím se podívat, potkají se ty dvě
tečky? či mám je k sobě postrčit prstem? A tuto z úbočí letí něco černého a přímo
sem; běží to, kutálí se to po svahu, co ty jsi zač? a ty jsi černé psisko, hubu
si můžeš roztřepit, i jdi ty, vypadám já jako zbojník? Pojď sem, jsi statečný psík;
jdu se podívat k bačovi hore. Už slyšet zvonění stáda. „Hajza,“ volá pastucha,
voli velkýma, klidnýma očima pozírají na Juraje, mávnou ocasem a pasou se dál;
bača stojí bez hnutí, jako jalovec stojí a vyhlíží příchozího.</p>

<p class="mlptext">„Hej,“ volá Juraj, „jsi to ty, Míšo? Nu, chvála Bohu!“</p>

<p class="mlptext">Míša nic, hledí jen.</p>

<p class="mlptext">„Neznáš mne? Jsem Hordubal.“</p>

<p class="mlptext">„A, Hordubal,“ povídá Míša a nepodiví se; kdo by se čemu
divil?</p>

<p class="mlptext">„Z Ameriky jsem se vrátil.“</p>

<p class="mlptext">„Co?“</p>

<p class="mlptext">„Z Ameriky.“</p>

<p class="mlptext">„A, z Ameriky.“</p>

<p class="mlptext">„Čí voly to paseš, Míšo?“</p>

<p class="mlptext">„Co?“</p>

<p class="mlptext">„Čí jsou to voli?“</p>

<p class="mlptext">„A, čí voli. Z Krivej.“</p>

<p class="mlptext">„Tak, tak, z Krivej. Pěkná zvířata. A co ty, Míšo, zdráv?
Přišel jsem se na tebe podívat.“</p>

<p class="mlptext">„Co?“</p>

<p class="mlptext">„Nu, podívat se.“</p>

<p class="mlptext">Míša nic, jen mrká; odvykne se hovořit tady nahoře. Hordubal
uléhá do trávy opřen o loket a bere do úst stébélko; tady – jiný svět, ani
mluvit se nemusí, není třeba. Od dubna do září tu pase Míša, človíčka nevidí,
jak je týden dlouhý –</p>

<p class="mlptext">„A co, Míšo, byl jsi někdy už tamto dole, co je rovina?“</p>

<p class="mlptext">„Co?“</p>

<p class="mlptext">„Byl jsi v rovině, Míšo?“</p>

<p class="mlptext">„A, v rovině. Nebyl.“</p>

<p class="mlptext">„A tamto nahoře, na Durnom, jsi byl?“</p>

<p class="mlptext">„Byl.“</p>

<p class="mlptext">„A tuto za tím vrchem jsi nebyl?“</p>

<p class="mlptext">„Nebyl.“</p>

<p class="mlptext">„Tak vidíš, a já – až do Ameriky; a co z toho mám? ani své
ženě nerozumím –“</p>

<p class="mlptext">„Tam – to už jsou jiné pastviny,“ povídá Míša.</p>

<p class="mlptext">„A poslyš,“ ptá se Juraj, jako se ptával, když byl chlapcem. „Co
to bývalo, ten srub v lese?“</p>

<p class="mlptext">„Co?“</p>

<p class="mlptext">„Ten srub tady v lese.“</p>

<p class="mlptext">„A, ten srub.“ Míša zamyšleně bafá ze zapekačky. „Kdoví. Prý
zbojníci si tam chtěli hrad postavit. Ale cožpak lidé vědí.“</p>

<p class="mlptext">„A pravda, že tam straší?“</p>

<p class="mlptext">„A, to,“ řekl Míša neurčitě.</p>

<p class="mlptext">Hordubal se převrátil na záda. Dobře je tady, myslí si; a co
tam dole – už ani sám nevíš. Hemží se tam lidé na dvorku, jeden překáží
druhému, jen jen že se neservou jako kohouti; až tě huba bolí, jak ji svíráš,
aby ses nerozkřikl –</p>

<p class="mlptext">„Máš ženu, Míšo?“</p>

<p class="mlptext">„Co?“</p>

<p class="mlptext">„Máš-li ženu?“</p>

<p class="mlptext">„Nemám.“</p>

<p class="mlptext">V rovině nejsou taková oblaka; tam je nebe prázdné, ale tady –
jako krávy na pastvě; člověk leží na zádech a pase. A jako by pluly, a on by
plul s sebou, odplýval jaksi, divné, že je tak lehký a může se vznášet s nimi.
Kam to jdou mraky, kam se dějí večer? Jako by se rozplynuly, ale což se může
něco jen tak ztratit?</p>

<p class="mlptext">Hordubal se opřel o loket. „Chtěl jsem se tě zeptat, Míšo, – neznáš
nějaké byliny na lásku?“</p>

<p class="mlptext">„Co?“</p>

<p class="mlptext">„Bylinu laskavec, co vzbuzuje lásku. Aby se třeba děvče do
tebe zamilovalo.“</p>

<p class="mlptext">„A,“ bručí Míša, „to nechci.“</p>

<p class="mlptext">„Ty ne, ale jiný by třeba chtěl.“</p>

<p class="mlptext">„A nač to,“ zlobí se Míša. „Není třeba.“</p>

<p class="mlptext">„Ale znáš takové byliny?“</p>

<p class="mlptext">„Neznám.“ Míša odplivl. „Nejsem cikánka.“</p>

<p class="mlptext">„Ale léčit, Míšo, umíš, viď?“</p>

<p class="mlptext">Míša nic, mrká jen. „A co ty víš, nač umřeš,“ povídá najednou.</p>

<p class="mlptext">Hordubal se posadil se srdcem tlukoucím. „Myslíš, strýčku
Míšo, že – brzo?“</p>

<p class="mlptext">Míša zamyšleně mrká. „A, Bůh ví. Dlouho-li žije člověk?“</p>

<p class="mlptext">„A jak ty jsi stár, Míšo?“</p>

<p class="mlptext">„Co?“</p>

<p class="mlptext">„Jak jsi stár?“</p>

<p class="mlptext">„A, to nevím. Nač vědět?“</p>

<p class="mlptext">Ba, nač vědět, oddychl si Juraj; nač vědět – řekněme, co si
myslí Polana? Tam dole se tím člověk mučí; ale tady – nu, mysli si, co chceš,
dušinko; kdybys byla šťastná, nemyslila bys. Divné, jak to všechno je odtud
daleko, tak daleko, až teskno. Člověk sám – jako by se i na sebe díval z takové
veliké výšky, jak pobíhá po dvorku, vzteká se a přemýšlí, a zatím je jenom
takový mraveneček podrážděný, co neví kudy kam.</p>

<p class="mlptext">Veliký mír přichází na Juraje, tak veliký, že až nějak bolí.
Hleďte ho, takový chlap rozsocháč, a vzdychá, vzdychá pod břemenem posily. Ach,
teď bych ještě nechtěl vstát a nést to dolů do údolí, a cože nechtěl: nemohl.
Tiše, tiše ležet, aby se to ve mně slehlo a srovnalo; snad dny a týdny takto
ležet a čekat, až to samo do sebe zaklesne; ať se točí nebesa, ať skloní vůl
hlavu k lidské tváři a zafrká, ať pozří svišť, je-li to kámen? kámen je to a hupky
na něj, panáčkovat a větřit. Ruce rozpjaty, leží Hordubal naznak: není
Hordubala, není ani Polany – jen obloha a země, vítr a zvonění stád. Rozplývají
se oblaka a nic po nich nezbude, ani jako když na sklo dechneš. Myslí si volek,
cože má sháňky, a je to jen zdálky zvonění. Nač vědět? Zírej. I Bůh zírá. Jaké
veliké oko, pokojné jako pohled hovada. Ten vítr, to jako by sám čas tekl a hučel;
kde se ho tolik nabere? A nač to vědět?</p>

<p class="mlptext">Bude večer, a Juraj se vrací dolů, jde poloninou a zapadá do
lesa, lehce a dlouze si jde; už se v něm srovnalo břímě míru a nemusí ani dávat
pozor. Dobře, Polano, dobře, už ti nebudu podbíhat na oči, malý je dvorek pro
dva. Najde se u někoho práce, a ne-li, sednu tu někde nahoře a počkám, počkám
až do večera. Proč ne, – dlouho-li žije člověk? Nač, prosím tě, by si překáželi
dva mravenečci, vždyť místa je, ani nechápeš, kde se ho tolik nabere; a já – i
z dálky se mohu dívat. Chvála Bohu, dost je tu vrchů, odkud se může člověk dívat
domů. Stvořiteli až na límec může vylézt a dívat se dolů na sebe sama. Tak jako
mraky stoupají – a rozplynou se jako dech.</p>

<p class="mlptext">Už zvoní klekání stád, a Hordubal ještě sedí na mezi dymiánové
s kytičkou jahod v ruce a hledí dolů na tu novou červenou střechu. I dvorek je
vidět jako dlaň; vzít sem Hafii a ukázat jí – počuj, Hafie, není-li to jako
hračka. Na dvorek vychází malininká světlá postavička a stojí, stojí. A tu,
hle, i ze stáje vychází tmavá postavička, jde k ní a stojí také. A nehýbají se –
jako hračky. Mravenci by mávali tykadly a pobíhali by, kdežto lidé – jsou
divnější: stojí proti sobě a nic. Nač vědět, myslí si Hordubal; ale divné, že
tak dlouho, tak nehnutě stojí; až úzko je člověku – strašné, že stojí tak bez
hnutí. A to že byl, Juraji, mír, co jsi nesl v sobě tam shora? ta tíha, která
tě sráží? Nabral jsi tam až příliš něčeho, a je to smutek; ruce jsi rozpřáhl, a
teď neseš kříž. A ti dva tam dole stojí, stojí, – ach, Jezus, ať už se pohnou!
A tu se světlá postavička utrhla a zašla; ta tmavá stojí, nehýbá se, a, sláva
Bohu, už je ta tam.</p>

<p class="mlptext">S kytičkou jahod se vrací Hordubal – nemá nic než tu kytičku,
a ještě ji zapomene na dvorku. Čtyři lidé u večerního stolu; málem by začal,
viděl jsem srní, Hafie, ale neřekne to, slova mu rostou v ústech jako sousta,
Polana nejí, bledá, jako by ji z kosti vyřezal, Štěpán se mračí nad talířem,
křiví hubu, drtí chléb v prstech, najednou praští nožem a běží ven, jako by se
dusil.</p>

<p class="mlptext">„Co je strýčkovi Štěpánovi?“ vydechla Hafie.</p>

<p class="mlptext">Polana nic, sbírá talíře ze stolu, zsinalá, až jí zuby
jektají.</p>

<p class="mlptext">A Hordubal se odklízí ke kravkám, lyska se po něm točí hlavou,
až řetězem rachotí, co je, gazdo, co tak hlasitě dýcháš? Ech, lysko, nač vědět,
nač vědět – ale je to těžké, těžší než řetěz. Tam nahoře bychom zvonili
zvoncem, ty i já – co tam je místa, i Bůh se tam vejde; ale mezi lidmi je
těsno, dva – tři lidé, lysko, a tak těsno mezi nimi! což neslyšet rachotit
jejich řetězy?</p>

<h3 class="mlpuroven3nadpis" id="sigil_toc_id_10">XI.</h3>

<p class="mlptextbez1radku">Ožral se tu noc Manya, jako zvíře se ožral; ne tady v
Krivé, ale až v Tolčemeši u žida, pobil se s parobky<a href="../Text/hordubal_014.html#_ftn3" title="" class="pcalibre pcalibre1" id="_ftnref3"><span class="msofootnotereference"><span class="calibre13"><span class="msofootnotereference"><span class="calibre14">[3]</span></span></span></span></a> a prý
se i pobodal, kdož ví; až k ránu se vrátil, zpuchlý a pobitý, a teď vyspává ve
stáji. Koně by se měli napojit, myslí si Juraj, ale nebudu se ti plést do tvých
věcí. Když nemluvit na koně, tož dobře; sám si je obstarej. A Polana – jako
stín, raději jí nevidět. Nu, jsou to věci, kaboní se Hordubal; co robit?</p>

<p class="mlptext">A horko, horko jako před bouří, mouchy zlobí, och, jaký mrzký
den! Juraj se loudá do sadu za stodolou; ale i tady jaksi – co tu? Jen kopřivy
čpí, a nač tu tolik střepů, cigánstvo takové – Jako stín je Polana: dřepí kdesi
v komoře a nic – Bůh s tebou; ale víš, je tu těžko člověku. Hordubal si mne
starostlivě vlhký týl. Inu, bouřka bude, měl by Štěpán sklidit domů seno –</p>

<p class="mlptext">Přes plot Hordubal a obchází dědinu zadem, podívat se po nebi
co a jak. Dědina odzadu – jako když se odspodu díváš na stůl, samé hrubé dřevo
a roubení; a jako by tě nikdo neviděl, jako by sis hrál s celým světem na
schovávanou; jen ploty a lopuch, kapusta ožraná housenkami, a tu jakési
smetiště, blín, durman a cikáni, cikánské chajdy za dědinou – Juraj se zastavil
a váhá: jej Bohu, kam jsem to zašel! Sama je Polana, Štěpán bez sebe ve stáji…
Hordubalovi se rozbouchalo srdce. Čert vem cikánku! zrovna tu sedí na zemi,
machna stará, hrozná, a víská cikáně.</p>

<p class="mlptext">„A co by chtěl pán?“ skřehotá cikánka.</p>

<p class="mlptext">„Cikánko, cikánko,“ trne Juraj, „mohla-li bys uvařit nápoj
lásky?“</p>

<p class="mlptext">„Hej že mohla,“ šklebí se cikánka, „a co mi dáš?“</p>

<p class="mlptext">„Dolar, americký dolar,“ vyhrkl Hordubal, „dva dolary –“</p>

<p class="mlptext">„Joj, ty mrchatý,“ křičí cikánka, „za dva dolary, povedzme,
ani psa nespáříš, za dva dolary, povedzme, nezačaruješ ani krávu –“</p>

<p class="mlptext">„Deset dolarů,“ šeptá Hordubal rozčileně, „deset, cikánko!“</p>

<p class="mlptext">Cikánka se rázem uklidnila. „Dej sem,“ povídá a natahuje
špinavou pracku.</p>

<p class="mlptext">Jurajovi se třesou prsty, jak se horečně hrabe v penězích. „Ale
udělej dobré kouzlo, cikánko, ne pro jednu noc, ne na měsíc, ne na rok – Aby se
srdce obměkčilo, aby se rozvázal jazyk, aby mne ráda vídala –“</p>

<p class="mlptext">„Hej,“ brumlá cikánka, „Ilko, rozdělej oheň!“ Hrabe se v pytli,
ruce má svrasklé jako pták pařáty. Ach, jaká hanba! Nebe se zakaluje, bude
bouře. Dělej, cikánko, dělej chytro – Ech, Polano, hleď, kam jsi mě dostala!</p>

<p class="mlptext">Cikánka brebentí a hází špetky z pytle do kotlíku; mrzce to
páchne, a co to ta cikánka mumlá, potřásá hlavou a pařáty čaruje – hrozno je
Jurajovi, kéž se na místě propadnu! To pro tebe, Polano, jen ty, jen ty – Jaký
hřích!</p>

<p class="mlptext">Juraj běží domů, kouzlo nese a běží, bude bouřka. Poklusem
krávy s nákladem úrody, cvalem děcka domů, zvedá se prach. Uřícen otvírá
Hordubal vrátka domova a musí se opřít, srdce mu buchá, to pro tebe, Polano. A náhle
ze stáje vybíhá tříroček, stane, řičí a tryskem k vratům.</p>

<p class="mlptext">„O – o – ó!“ křičí Juraj a máchá proti němu pažemi. Z domu
vybíhá Polana.</p>

<p class="mlptext">Na zadní nohy kůň, točí se, pádí dvorkem, vysoko hruď a zadek
přičaplý, a ryje kopyty do země.</p>

<p class="mlptext">A kde se vzala Hafie, běží přes dvorek k mamině, piští hrůzou
a padá. Vykřikla Polana a zařval Hordubal. Och, nohy dřevěné! což neudělám skok
– A tu ze stáje letí Manya, bílé rukávy vlají, kolmo se vzepjal kůň a v hřívě
mu visí chlap, rve ho, ech, nestřeseš, jako divoká kočka na šíji. Kůň
odskakuje, hází hlavou, vyhazuje zadkem; bums, Manya k zemi, ale drží se hřívy,
klečí a rve koně zpět. A teď teprve se rozvázaly nohy Hordubala a běží pro
Hafii. Kůň vleče Manyu dvorkem, ale tu vzepřel Štěpán paty a tahá, tahá za
hřívu. Hordubal tiskne dítě na prsa, chtěl by je odnést, a zapomíná – takový je
to pohled: muž a zvíře. Polana, ruce na srdci – Tu se Manya vysoce zasmál,
zařičel jako kůň a cvalem, skokem odvádí frkajícího hřebce do stáje.</p>

<p class="mlptext">„Na, vezmi dítě,“ povídá Hordubal, ale Polana neslyší. „Polano,
slyšíš, Polano!“</p>

<p class="mlptext">Poprvé jí klade Juraj ruku na rameno. „Polano, Hafia!“ Zvedla
oči – ach, což jsi kdy měla takovéto oči, což jsi kdy takto dýchala ústy
pootevřenými? Jak jsi zkrásněla – a teď už to pohaslo.</p>

<p class="mlptext">„Nic se jí nestalo,“ mumlá a odnáší vzlykající dítě domů.</p>

<p class="mlptext">Ze stáje vychází Manya, utírá si rukávem krev z nosu,
vyplivuje krev z úst. „Už je dobře,“ povídá.</p>

<p class="mlptext">„Pojď,“ brumlá Hordubal, „pojď, Štěpáne, natočím ti vody na
hlavu.“</p>

<p class="mlptext">Štěpán frká rozkoší pod proudem vody a hojně, vesele stříká. „Ale
to bylo, co?“ drmolí oživeně. „Vzříjel hřebeček, hospodáři, proto tak zdivočel.“
Manya se zubí, mokrý a rozcuchaný. „Ej, to bude hřebec!“</p>

<p class="mlptext">Juraj by chtěl říci Štěpánovi, nu, jsi chlapík, dobře jsi
koníka pokrotil; ale mezi chlapy – není třeba říkat. „Bude bouřka,“ bručí a loudá
se za stodolu. Na jihu černá nebe, nedobré jsou bouře zdola. Hřebeček vzříjel,
a co to, člověk ani na nohy nemůže, aby dítě zvedl. Snad už jsem stár, Polano,
či co – Divné, nohy zdřevění, jako by je zaklel.</p>

<p class="mlptext">Hospodine, jaká černava! už i hřmí – Cikánka čaruje, a vida,
on zaříje hřebeček; a já neskočím koni do hřívy, nic, jen trnu a zevluju. Já
ne, ale Štěpán skočí. Proč by neskákal, když je mladý? Ach, Polano, Polano,
proč jsi se tak dívala, proč jsi tak zkrásněla!</p>

<p class="mlptext">A už je to tu, už je to tu: bouře – jako se žene splašený kůň,
pod kopyty jiskry, a řičí. Už neskočíš koni do hřívy, neptají se tě nohy a samy
váhají. Neskočíš, nezajucháš; to Štěpán. A fuj, mrzké je kouzlo cikánů:
hřebeček vzříjí a tak. A ty myslíš: to Polana. Tak proč ty jsi neskočil na
koně? Dívala by se Polana, ruce na prsou, a oči – jako nikdy.</p>

<p class="mlptext">Juraj mrká, ani necítí teplé krůpěje na šíji. Nebe se trhá,
třesk a rachot, Hordubal se letmo křižuje a do nohou mu vjede spěch. Ještě ne,
ještě vylít do kopřiv cikánčino kouzlo. A potom skokem pod kůlnu a vyzírat, jak
venku bouří.</p>

<h3 class="mlpuroven3nadpis" id="sigil_toc_id_11">XII.</h3>

<p class="mlptextbez1radku">Kde by jinde byl? zalezl za stodolu a hloubá.
Například přemýšlí: nu, dejme tomu, že jsem stár; ale pěkně prosím, jak to
přijde? Žiješ, nic nevíš, jsi stejný dnes jako včera, a najednou – starý. Jako
by tě zaklel. Už neskočíš splašenému koni do hřívy, nepobiješ se v krčmě; ty – zvedáš
dítě, místo abys chytal koně. Možná že dřív bych byl koně chytal. A abys
věděla, kdysi jsem se i v krčmě pobil, slavně pobil, však s Geričem, zeptej se
Vasila, Polano. A najednou – starý. Polana není stará.</p>

<p class="mlptext">A co, třeba i starý. I dítě je dobře zvednout. Ech, Polano,
mohl bych ti ukázat – například, jaký jsem gazda. Mohla by ses mít jako
zemanka, děvečky na robotu a jen poroučet: hej, Marika, sypej slepicím, hybaj,
Axeňa, dej kravám vody. Pravda, o tři tisíce dolarů mne okradli, ale mám ještě
sedm set, ledacos by se dalo začít. Á, dušinko, nebyl jsem darmo v Americe;
mladý nemladý, aspoň jsem poznal jak a co ve světě. A že prý se nevyplácí
chovat krávy, a kdesi cosi. Což to, ale musí se umět prodat. V Americe, řekněme
– tam sedlák nečeká, až přijde řezník; ale sám jede do města a udělá smlouvu:
tolik a tolik kusů do roka, tolik a tolik vessels mléka denně, all right. Tak
se to dělá. Proč by to, prosím pěkně, nešlo i tady? Koupit vozík a koníka – prodej
si své koně, Polano: já chci koníka, se kterým se dá mluvit – a jezdit do
města. Nu, Amerikán, vyzná se, ne darmo byl ve světě; vozí plný opasek peněz
domů. A i sousedé přijdou – mohl-li bys, Juraji, prodat ve městě pár husí? Proč
bych nemohl, ale ne takto, husu podpaždí a nabízet; ale padesát, sto husí týdně
– urobí se posady a hajdy s nákladem hus do města. Tak se, sousedé, robí
business. Nebo dřevo na otop, padesát vozů s dřívím. Brambory – na vagony. Vida
Hordubala, jaký rozum si přivezl z Ameriky! Však i ty, Polano, řekneš, Juraj je
moudrý, žádný mladík by nebyl hbitější; hej, Marika, Axeňa, zujte gazdovi boty,
vrátil se z trhu. A co tys dělala celý boží den, dušinko? Statek jsem ti
spravovala, s čeledí se vadila, a pak, nu, pak jsem čekala, Juraji, na tebe.</p>

<p class="mlptext">Hordubal sedí na jakémsi pařezu a mrká. Zkusit to, proč ne?
Chlap je mlád, dokud něco začíná. A ne-li to, tedy jinak. Třeba koupit skálu
pod Menčulem – kámen jako mramor, a kvádry vozit do města; což mají v rovině
jaký kámen? Jen bláto a prach, i nebe mají zaprášené. A sám třeba lámat kámen –
málo-li jsem se nalámal v Americe? I s dynamitem, brachu, dovedu zacházet.
Vydlabeš díru a založíš katriži, – pryč, všici, hybajtě – a bum! Nu, Polano, to
je chlapská robota, což? Co je proti tomu chytat hřebečka? A s červeným
praporkem v ruce, pozor, střílí se – Slavně budu bouchat, a ty druhý – ty si
chytej po poli koně.</p>

<p class="mlptext">Á, tady by se ještě našlo věcí! Co máte v rovině? Nic, rovinu.
Ale tady – u Kyslé Vody železo, voda samou rzí hnědá. Pod Tatarukou – jakýsi
kámen lesklý, jako smola. Říkají báby, prý poklady v horách. Pochodit ty vrchy
až za Durný tuto, za Čornyvrch, za Tatinskou, za Tupou, – kdož ví, co by se
nenašlo. Á, brachu, dnes se hledá i pod zemí. Doma nic, ani slova. Zítra,
Polano, jedu do Prahy, s pány mluvit o čemsi – a dost. A pak přijedou páni a rovnou
k Hordubalovům: Dobrý den, doma-li pan Hordubal? A pane Hordubal sem, pane
Hordubal tam, našel jste poklad, takový minerál, který už padesát let hledáme. –
Nu, proč ne? Prý samý kámen – á, víš ty, z čeho ten kámen je? Nevíš, tak
nemluv.</p>

<p class="mlptext">Hordubal se nějak zastyděl. Třeba jsou to hlouposti; ale kámen
pod Menčulem – není hloupost. To bych musel mít voly, pár, dva páry volů – třebas
ty podolské, šedé, s rohy jako paže, oj, jaká zvířata! A s nákladem kamene do
roviny – jít před voly a jen hajc hó, hajzá! hybaj od seba! A ty s tvými koníky
– vyhni se volům až za příkop! A čí jsou to voli? Hordubalovi, nikdo v kraji
nemá taková zvířata.</p>

<p class="mlptext">Hordubal vyndává ze záňadří sáček a přepočítává peníze. Sedm
set dolarů, to je – přes dvacet tisícek: pěkné peníze, Polano! S tím se dá
začít nový život. Však uvidíš sama, jaký chlapík je Juraj. I rozum je síla.
Draho se platí kůň, co nese hlavu nahoru, ale pozírej, takový vůl: hlavou kývá,
nese jho na chrbátě, ale víc udělá roboty.</p>

<p class="mlptext">Juraj kývá hlavou a loudá se na dvorek. Na dvorku Polana
vylupuje hrášek; jen obočí zvedne, smete z klína prázdné lusky a zachází do
domu.</p>

<h3 class="mlpuroven3nadpis" id="sigil_toc_id_12">XIII.</h3>

<p class="mlptextbez1radku">Hordubal sedí v krčmě a raduje se. Chvála Bohu, dnes
je tu hlučno: Michalčuk je tu, i Varvarin, Poderejčuk Mechajlů, Herpák zvaný
Kobyla, Fedeš Michal i Fedeleš Gejza, Feďuk, Hryc, Alexa, Hryhorij a Dodja
hájník, samí sousedé, a prý divoké svině střílet, dělají škody na polích.
Hryhoriji patří skála pod Menčulem, bude dobře s ním promluvit, zdaleka začít a
opatrně: například, že je třeba spravit cestu do polí kamenem. Ech, zamrzel se
Juraj, vždyť už nemám polí. Pjosa je má, tamto sedí a mračí se. Nemám polí, co
je mi po jejich diviacích? Ať si je sami zaženou; co já – ani sem nepatřím,
kaboní se Hordubal; mějte si své starosti, já mám své.</p>

<p class="mlptext">Chlapi zatím, co a jak, kdy vyrazit a odkud. Juraj pomalu
upíjí a myslí na své starosti. Jen obočí zvedla a domů. Dobře, Polano; jednou
třeba ty budeš chtít začít, a co, Juraji, to a co ono; a já zvednu obočí a půjdu
do krčmy. Ať víš i ty, jak to chutná. Což mám prašivý rypák, což mi z očí teče
či mám hubu strašlivou jako žebravý Lásló? Ano, starý jsem a všude se mi
zažralo uhlí; samý kloub jsem, nic jiného ze mne nezbylo; samý hřbet, jak jsem
po čtyřech lezl v majně; samé pracky a samá kolena – kdybys věděla, v jakých
škvírách jsem musel vytloukat uhlí! Ještě teď kašlu černé chrchle, Polano. Inu,
není na mně mnoho, co by se ti mohlo líbit; ale dovedu robit, dušinko, a budeš
vidět –</p>

<p class="mlptext">„Hej, Amerikáne,“ šklebí se Fedeleš Gejza, „ještě ses
neukázal. Tak co, přišel jsi počastovat rodáky?“</p>

<p class="mlptext">Hordubal kývá hlavou: „Přišel, přišel, ale pohostit po
americku. Žide, dones Gejzovi sklenku vody! A je-li ti to málo, Gejzo, tedy
celé vědro, alespoň si hubu umyješ.“</p>

<p class="mlptext">„A co je ti po mé hubě?“ směje se Gejza. „Jen když se líbí mé
ženě.“</p>

<p class="mlptext">Juraj se zachmuřil: co je mi po tvé ženě? Vida ho, počastovat!
A což, počastoval bych; jej Bohu, sousedé, rád bych s vámi pil, držel se s vámi
kolem ramen a zpíval, zpíval, až bych oči zavíral. Ale na jiné věci já mám
dolary; takovou myšlenku mám, sousedé, dobrou, americkou. Však počkejte, až
začnu odstřelovat kámen. Hele Hordubala, zbláznil se? málo-li nám tu roste
kamení? A po čase – vida, Amerikán, i ze skály dovede dojit smetanu.</p>

<p class="mlptext">Fedeleš Michal začíná zpívat, druzí přizvukují; ach, dobře je
člověku mezi chlapy. Jak dlouho už jsem neslyšel – jak dávno už – – Juraj
přivírá oči a polohlasem přizvukuje, tajda – tajda – tajda; a náhle, čertví co
se tak rozkokrhal, zpívá, zpívá na celé kolo, až trupem do taktu klátí.</p>

<p class="mlptext">„Hej, ty,“ křikl Fedeleš Gejza. „Kdo s námi nepije, ať s námi
ani nezpívá. Zpívej si doma, Hordubale!“</p>

<p class="mlptext">„Nebo sem pošli Štěpána,“ připletl se Jura Feďuk. „Ten prý
dovede zpívat líp než ty.“</p>

<p class="mlptext">Hordubal vstává, není mu konce, skoro až po strop sahá. „Jen
zpívej, Gejzo,“ povídá mírně. „Já už jsem stejně chtěl jít domů.“</p>

<p class="mlptext">„A co bys doma,“ šklebí se Fedeleš Michal. „Máš tam čeledína.“</p>

<p class="mlptext">„Velký pán,“ utrousil Gejza. „Čeledína si vzal na ženu.“</p>

<p class="mlptext">Hordubal se prudko obrátil. „Gejzo,“ mezi zuby. „O kom to?“</p>

<p class="mlptext">Gejza se výsměšně kolébá na nohou. „O kom? Je tu jen jeden
takový gazda.“</p>

<p class="mlptext">Chlapi vstávají. „Nech ho, Gejzo,“ domlouvá Varvarin; někdo
bere Juraje za ramena a přátelsky ho tahá ven.</p>

<p class="mlptext">Hordubal se vytrhl, a na Fedeleše, div se ho nedotýká nosem.</p>

<p class="mlptext">„O kom to?“ chraptí.</p>

<p class="mlptext">„Takový trula je jen jeden,“ opakuje Fedeleš Gejza zřetelně, a
náhle, jako by švihl: „– ale kurev jako Polana je víc.“</p>

<p class="mlptext">„Pojď ven,“ zachroptěl Hordubal a razí si mezi rameny chlapů
cestu z krčmy. Gejza za ním, v kapse otvírá křivák. Pozor, Hordubale, pozor na
záda! Ale Hordubal nic, tlačí se ven, a Gejza za ním, křivák v hrsti, až se mu
potí dlaň.</p>

<p class="mlptext">Všichni se hrnou z krčmy, Juraj se obrací k Fedelešovi. „Ty,“
zamručel. „Tak pojď!“</p>

<p class="mlptext">Gejza, ruku s křivákem za zády, temně funí a chystá se skočit;
ale Hordubal, paže jako táhla od studny, ho popadá kolem boků, ruce neruce,
zvedá ho, točí se a sráží Gejzu k zemi. Gejza dopadá na nohy a vztekle syká.
Znovu s ním Hordubal do výše a k zemi, do výše a k zemi, jako by chtěl Gejzou
tlouci štěrk; najednou se Gejzovi podlomí kolena, a na zem letí chlap, ruce
roztaženy, a krach! hlavou do jakési putny, a leží tu člověk, jako by byl jen
hromadou šatů.</p>

<p class="mlptext">Hordubal těžce supí a hledá podlitýma očima lidi. „Nevěděl
jsem,“ bručí omluvně, „že je tam putna.“</p>

<p class="mlptext">Vtom dostal latí po hlavě, a zas, a zas. Dva, tři, čtyři lidé
bijí mlčky Hordubala po hlavě, až to duní. „Hybajtě,“ řve Hordubal a máchá
potmě rukama, bije do něčího nosu, klesá k zemi a pokouší se vstát. „Bijou se,“
ječí někdo; Hordubal vstává a nemůže, vstává pod ranami a heká, oj – oj, ještě
se pokouší vstát –</p>

<p class="mlptext">„Co vy tady,“ rychlý a udýchaný hlas, a prásk býkovcem do
supějícího hloučku. A po hlavách! Někdo vzteky zařičel, pozor na nože! Vasil
Gerič Vasilů mocně oddychuje a potrhává býkovcem nad tělem Hordubalovým. Juraj
se pokouší vstát. „A pryč ať jste, vy,“ burácí starosta a pošvihuje býkovcem.
Ech, kdybys ty nebyl bíro, a co bíro! ale slavný rváč je Vasil Gerič Vasilů. Už
i báby se odvažují na ulici, ruce založeny, a pozírají ke krčmě.</p>

<p class="mlptext">Juraj Hordubal se pokouší vstát, má hlavu na klíně Vasilově a někdo
mu umývá tvář, Pjosa je to. „To nebyl poctivý fajt, Vasile,“ mručí Amerikán. „Oni
odzadu, a dva proti jednomu –“</p>

<p class="mlptext">Ech, Juraji, šest jich bylo, holomků, a všichni latěmi od
plotu; máš dubovou hlavu, že se ti nerozpukla. „A co Gejza?“ stará se pobitý.</p>

<p class="mlptext">„Gejza má zatím dost, odnesli ho,“ povídá starosta.</p>

<p class="mlptext">Juraj uspokojeně oddychl. „Dá si teď pozor na tlamu, bagán
jeden,“ bručí a pokouší se vstát; chvála Bohu, už to jde, už stojí a drží se za
hlavu. „Co oni tak do mne,“ diví se. „Pojď ještě popít, Vasile. Nenechali mne
zpívat, mrchy!“</p>

<p class="mlptext">„Jdi domů, Juro,“ domlouvá starosta. „Doprovodím tě, třeba na
tebe kdesi čekají.“</p>

<p class="mlptext">„Budu-li se jich bát,“ kasá se Hordubal a vrávorá domů. Ne,
nejsem opilý, Polano, ale pobili mne v krčmě. Proč že mne pobili? Jen tak,
dušinko, z veselosti, žertem jsme sílu měřili s Fedelešem Gejzou.</p>

<p class="mlptext">„A víš ty, Vasile,“ vykládá Juraj nějak rozjařeně, „i v Americe
jsem měl fajt<a href="../Text/hordubal_014.html#_ftn4" title="" class="pcalibre pcalibre1" id="_ftnref4"><span class="msofootnotereference"><span class="calibre13"><span class="msofootnotereference"><span class="calibre14">[4]</span></span></span></span></a>,
šel na mne s kladivem jeden majner, Němec či co; ale ti druzí – vzali mu
kladivo a postavili se v kruhu, a teď fajtuj, ale jen holýma rukama. Ech,
Vasile, já jich dostal po pysku, ale Němec šel na zem. A nikdo se nám do toho
nepletl.“</p>

<p class="mlptext">„Ty, Juraji,“ povídá vážně Gerič, „nechoď tady do krčmy, nebo
zase bude bitka.“</p>

<p class="mlptext">„A proč?“ diví se Hordubal. „Já jim přece nic nedělám.“</p>

<p class="mlptext">„Inu,“ uhýbá starosta, „s někým se musí bít – Jdi spat,
Juraji; a zítra – dej pryč toho čeledína.“</p>

<p class="mlptext">Hordubal se zachmuřil. „Co mi to povídáš, Geriči? Co i ty se
pleteš do mých věcí?“</p>

<p class="mlptext">„Nač mít doma přespolního,“ podotýká Vasil vyhýbavě. „Jdi, jdi
do postele. Ech, Juraji, Polana nestojí za to, aby ses pro ni bil.“</p>

<p class="mlptext">Hordubal stojí jako sloup a mrká. „Tak i ty jsi tak – mrzký
jako oni,“ vypravil ze sebe konečně. „To neznáš Polanu, ty – Jen já ji znám, a ty
– ty se neopovaž –“</p>

<p class="mlptext">Vasil mu klade vážně ruku na rameno. „Juraji, osm let ji máme
na očích –“</p>

<p class="mlptext">Hordubal se mu prudce vytrhl: „Jdi, jdi, nebo – – Geriči,
dokud jsem živ, jako je Bůh nade mnou, neznám tě, a byl jsi můj nejlepší
přítel.“</p>

<p class="mlptext">A už se Hordubal neotočí a vrávorá domů. Gerič jen zafrkal a dlouho,
potichu klne do noci.</p>

<h3 class="mlpuroven3nadpis" id="sigil_toc_id_13">XIV.</h3>

<p class="mlptextbez1radku">Ráno zapřahá Štěpán koně k vozu, pojede dolů do
roviny. Z chléva vychází Hordubal, je divný, oteklý a oči má krvavé. „Jedu s tebou,
Štěpáne,“ povídá krátce.</p>

<p class="mlptext">C – c, vůz letí dědinou, ale Juraj se nedívá na lidi ani na
koně. A kousek za dědinou „Zastav,“ káže, „a slez z vozu, něco ti povím.“</p>

<p class="mlptext">Štěpán si drze, palčivě prohlíží pobitou tvář gazdovu. Nu,
copak?</p>

<p class="mlptext">„Počuj, Manyo,“ začíná Hordubal váhavě, „jsou takové mrzké
řeči o Polaně – a o tobě. Já vím, jsou to klepy – ale třeba je zarazit.
Rozumíš?“</p>

<p class="mlptext">Štěpán krčí rameny. „Nerozumím.“</p>

<p class="mlptext">„Musíš od nás, Štěpáne. Je to – kvůli Polaně. Lidem zacpat
huby. Musí to být, rozumíš?“</p>

<p class="mlptext">Štěpán upírá drzé oči na uhýbavé oči gazdovy. „Rozumím.“</p>

<p class="mlptext">Juraj mávl rukou. „Tak, a teď si jeď.“</p>

<p class="mlptext">Manya stojí, svírá ruce, vypadá, jako by se chtěl bít.</p>

<p class="mlptext">„Máš svou práci, Štěpáne,“ bručí Hordubal.</p>

<p class="mlptext">„Taky dobře,“ sykl Štěpán, vyhoupl se na vůz, zatočil bičem a prásk!
koně přes hlavu.</p>

<p class="mlptext">Koně zacouvali, vzepjali se a vyrazili splašeným tryskem; a vůz
letí a řinčí, jako by se měl rozskočit na tisíc kusů.</p>

<p class="mlptext">Hordubal stojí na silnici a polyká prach; pak se pomalu obrací
k dědině a jde s hlavou schýlenou domů. Ech, Juraji, takto chodí staří.</p>

<h3 class="mlpuroven3nadpis" id="sigil_toc_id_14">XV.</h3>

<p class="mlptextbez1radku">Za ten týden Hordubal zhubl, kostmi by mohl chrastit.
A jak by ne, pěkně prosím: což je toto maličkost, ráno poklidit, prasata
nakrmit, koně hřebelcovat, poslat krávy na pastvu, vyčistit chlév a dítě
vypravit do školy; pak s koni dolů do roviny, je čas sklízet kukuřici; a v poledne
domů, uvařit něco dítěti k obědu, koně napojit, nasypat slepicím; a zas do
roviny, na kousek roboty, a před večerem rychle domů, připravit večeři, o dobytek
se postarat, ba i Hafii hrubými prsty zašít sukénku; inu, hraje si děcko,
brzo-li si potrhá šaty. Těžko být na tolika místech najednou, těžko
nezapomenout jedno pro druhé; jako kus dřeva padá večer do slámy, a ještě
neusne starostmi, zdali na nic nezapomněl. Ach Bože, zapomněl, muškáty v okně
nezalil; a hekaje vstává Hordubal zalít voničky.</p>

<p class="mlptext">A Polana – jako by nebyla; zamkla se v komoře a vzdoruje. Co
dělat, myslí si Hordubal rozpačitě; zlobí se hospodyně, že jsem se s ní
neporadil, co tomu říkáš, Polano, chci dát čeledína pryč. Ech, ženská, měj
přece rozum: mohl-li jsem ti říci, Polano, takové a takové řeči jsou o tobě? A co
ti to budu povídat; nu, dal jsem pryč čeledína, zlob se; holí tě do práce honit
nebudu. Och jej, chybí tu ruce Polaniny; jen týden – a jako by všechno
zchátralo; kdo by si byl pomyslel, co roboty udělá taková žena, – ani polovinu
toho chlap nezastane. Však sama to uvidí, přejde jí zlost a zasměje se: jaký
somár je Juraj, neumí ani poklidit a uvařit – inu, co chcete od chlapa!</p>

<p class="mlptext">Jednou – ji zahlédl; vrátil se pro cosi, a stála ve dveřích.
Jako stín. Kruhy pod očima a na čele kolmou rýhu. Hordubal se odvrátil, já nic,
dušinko, já tě neviděl. A zmizela – jako stín. V noci, když Hordubal zaleze do
slámy, slyší, jak se ticho otvírají kdesi dveře. To Polana. Vychází na dvorek a
stojí, stojí – A Juraj, ruce pod hlavou, mrká do tmy a trne.</p>

<p class="mlptext">Krávy, koně, Hafie, slípky, prasata, pole, voničky – Hospodine,
dost je toho; ale nejtěžší je zachovat zdání. Aby lidské huby neměly co
povídat, že u Hordubalů kdesi cosi. Má sestru vdanou Hordubal, pomohla by,
uvařila by, ale ne, děkuju pěkně, není třeba. Souseda kývá přes plot – pošlete
mi, Hordubale, Hafii přes den, postarám se o ni. Děkuju, sousedo, děkuju pěkně,
ale neobtěžujte se; Polana jen maličko zastonala a polehává, rád ji zastanu. Co
ty, já ti dám slídit! Potkám Geriče, dívá se po člověku, má na hubě napsaný
pozdrav. Jdi si, neznám tě. A Hafie se bojí; hledí, ani nemrká, – inu, chybí jí
Štěpán. Co platno, dítě, ale takové řeči byly, přičti to lidem.</p>

<p class="mlptext">Krávy, koně, kukuřice, prasata – pravda, poklidit svinčík a sviním
dát vody. A tuto, vida, vyčistit stružku, aby mohla odtékat nečistota. Hordubal
se do toho dá, funí horlivostí, teď není na světě nic než svinčík; počkej,
Polano, podivíš se, až sem přijdeš – svinčík jako jizba. Teď ještě čerstvou
vodu – A Hordubal jde s putýnkou ke studni.</p>

<p class="mlptext">Na dvorku na oji vozu sedí Manya, pohupuje na klíně Hafii a něco
jí povídá.</p>

<p class="mlptext"><span class="calibre12">Juraj staví putýnku na zem,
a ruce v kapsách, jde rovnou k Štěpánovi.</span></p>

<p class="mlptext">Manya jednou rukou odsunul Hafii a druhou sahá do kapsy; sedí,
má oči zúžené jako kmín a něco mu čouhá z hrsti proti břichu Jurajovu.</p>

<p class="mlptext">Hordubal se zašklebil – holenku, znám já z Ameriky, jak se
střílí z revolveru. Tumáš, vyndá z kapsy zavřený křivák a hodí jej na zem.
Manya zastrkuje ruku do kapsy a nespouští očí z hospodáře.</p>

<p class="mlptext">Hordubal se opřel rukou o žebřinu a dívá se shůry dolů na
Manyu. Co já tady s tebou, myslí si, Hospodine, co si s ním mám počít?</p>

<p class="mlptext">Ani Hafie neví, jak to dopadne, a zírá vyjeveně z táty na
Štěpána a ze Štěpána na tátu.</p>

<p class="mlptext">„Nu, Hafie,“ zabručel Hordubal, „jsi ráda, že za tebou přišel
Štěpán?“</p>

<p class="mlptext">Holčička nic, jen obrátila oči na Manyu.</p>

<p class="mlptext">Hordubal si nejistě hladí týl. „A co tu sedíš,“ povídá pomalu.
„Jdi napojit koně.“</p>

<h3 class="mlpuroven3nadpis" id="sigil_toc_id_15">XVI.</h3>

<p class="mlptextbez1radku">A rovnou ke komoře a bouchá na dveře: „Otevři,
Polano!“</p>

<p class="mlptext">Dveře se otevrou a stojí tu Polana – jako stín.</p>

<p class="mlptext">Hordubal si sedl na truhlici, ruce opřeny o kolena, a dívá se
k zemi. „Manya se vrátil,“ povídá.</p>

<p class="mlptext">Polana nic, jen rychle dýchá.</p>

<p class="mlptext">„Byly – jakési řeči,“ mumlá Juraj. „O tobě… a o čeledínovi.
Proto jsem ho dal pryč.“ Hordubal rozmrzele zafuněl. „A vrátil se, kašpar
jeden. To tak nemůže zůstat, Polano.“</p>

<p class="mlptext">„Proč?“ vyhrkla prudce Polana. „Kvůli těm hloupým řečem?“</p>

<p class="mlptext">Hordubal vážně kývá hlavou. „Kvůli těm hloupým řečem, Polano.
Nejsme tu na samotě. Štěpán – je chlap, ať se lidským hubám brání sám; ale ty –
Ech, Polano, jsem přece jen tvůj muž – aspoň před lidmi. Tak je to.“</p>

<p class="mlptext">Polana se opírá o veřeje, nohy jí klesají, a mlčí.</p>

<p class="mlptext">„Zdá se,“ bručí Hordubal, „zdá se, že Hafie je na Štěpána
zvyklá – Je hodný na dítě. A koně – schází jim Manya. Byl na ně tvrdý, ale i v tom
se hovadům zalíbilo.“ Juraj zvedl oči. „Co bys tomu řekla, Polano, – zasnoubit
Hafii Štěpánovi?“</p>

<p class="mlptext">V Polaně hrklo. „Ale to přece – není možno,“ vydechla zděšeně.</p>

<p class="mlptext">„Inu, pravda, Hafie je maličká,“ dumá Hordubal. „Ale zasnoubit
– není vydat. Za starých časů, Polano, zasnubovali i děti v kolébce.“</p>

<p class="mlptext">„Ale vždyť Štěpán – Hafie je o patnáct let mladší než on,“
brání se Polana.</p>

<p class="mlptext">Juraj kývá hlavou. „Jako ty, dušinko. To bývá. Ale Manya tu
nemůže zůstat jako cizí člověk. Jako Hafiin ženich – á, to už je jiné: patří k rodině,
ženičku si vysluhuje –“</p>

<p class="mlptext">Polaně se začíná rozbřeskovat. „A to by tu tedy zůstal,“ praví,
napjatá jako luk.</p>

<p class="mlptext">„Zůstal. Proč by nezůstal? Jako u rodičů by byl. Jakýpak cizí
člověk? Zeť je to. A lidem se zacpe huba. Aspoň budou vidět, že… že vedli jen
mrzké řeči. To kvůli tobě, Polano. A jinak – nu, zdá se, že má rád Hafii – a
koním rozumí. Není do práce, pravda – ale zbohatne-li pracovitý?“</p>

<p class="mlptext">Polana usilovně přemýšlí, až vraští čelo. „A myslíš, že Štěpán
bude chtít?“</p>

<p class="mlptext">„Bude, dušinko. Mám peníze – což, může je mít on. Prosím tě,
co já s penězi? A Štěpán – je chtivý; chtěl by mít louky, koně, rovinu, až kam
dohlédneš, – zrovna mu oči zasvítí. Sedne si do tepla – bude on se rozmýšlet!“</p>

<p class="mlptext">A Polanina tvář je zase neproniknutelná. „Nu, jak myslíš,
Juraji. Ale já mu to nebudu říkat.“</p>

<p class="mlptext">Juraj vstává. „Sám mu řeknu. Nestarej se, i s advokátem se
poradím jak a co. Jakási smlouva musí, myslím, být. Což, i to obstarám –“</p>

<p class="mlptext">Hordubal otálí, snad si myslí, že Polana ještě něco řekne. Ale
do Polany náhle vjíždí spěch: „Musím chystat večeři.“</p>

<p class="mlptext">A Juraj se loudá za stodolu, jako druhdy.</p>

<h3 class="mlpuroven3nadpis" id="sigil_toc_id_16">XVII.</h3>

<p class="mlptextbez1radku">Manya veze hospodáře do Rybár, prý s rodiči
promluvit. C – c. A koně, hlavy nahoru, radost pohledět.</p>

<p class="mlptext">„A tak ty, Štěpáne,“ mluví Hordubal zahloubaně, „máš jednoho
bratra staršího, jednoho mladšího a sestru provdanou. Hm, dost vás. A pravda, u
vás je rovina?“</p>

<p class="mlptext">„Rovina,“ povídá ochotně Štěpán, a zuby mu blýskají. „Hlavně
buvoli se u nás pěstují – a koně. Buvoli rádi v močále, hospodáři.“</p>

<p class="mlptext">„Močál,“ přemýšlí Juraj. „A nešel by vysušit? Viděl jsem
takovou práci v Americe.“</p>

<p class="mlptext">„Nač vysušit?“ směje se Štěpán. „Půdy je, pane, nazbyt. A škoda
by bylo močálu, roste tam proutí; u nás se v zimě pletou koše. Místo prken máme
proutí. Vůz – košatina; ploty, chlévy – samá košatina. Však pozírejte, tamto
ten košiar.“</p>

<p class="mlptext">Jurajovi se rovina nelíbí, nemá konce, ale co dělat. „A otec
živ, říkáš.“</p>

<p class="mlptext">„Živ. Bude se divit, koho mu vezu,“ praví Manya nějak pyšně,
chlapecky. „Však tuto, to už jsou Rybáry.“ A klobouček nazad, prásk bičem, a jako
barona veze Juraje do dědiny a do dvorce Manyů.</p>

<p class="mlptext">Z chalupy vychází krátký a sporý parobek. „Počuj, Ďula,“ volá
Štěpán, „postav koně do stínu a dej jim obroku a vody. Tudy, hospodáři.“
Hordubal si jen tak po očku prohlíží dvorec: stodola rozvalená, po dvoře se
prochází prasnice, tuto se čepýří krůty; do pažení dveří zabodnuto jakési
veliké šídlo –</p>

<p class="mlptext">„To je jehla, pane, jehla na pletení košů,“ vysvětluje Štěpán.
„A novou stodolu budeme stavět zjara.“</p>

<p class="mlptext">Na prahu stojí starý Manya s dlouhými vousisky pod nosem.</p>

<p class="mlptext">„Vedu vám, tatko, hospodáře z Krivé,“ hlásí Štěpán a jaksi se
nadýmá. „Chce s vámi mluvit.“</p>

<p class="mlptext">Starý Manya vede hosta do jizby a nedůvěřivě čeká, co bude.
Hordubal důstojně usedá, jen na půl zadku, aby bylo vidět, že není ještě ruka v
rukávě, a káže: „Nu, řekni, Štěpáne, co a jak.“</p>

<p class="mlptext">Štěpán ukazuje zuby a vyklopí celou tu velikou novinu: že by
mu tuto hospodář dal svou jedinou dceru Hafii, až dospěje; a že proto chce
mluvit s tatkou, aby se dohodli –</p>

<p class="mlptext">Hordubal kývá hlavou: ano, tak.</p>

<p class="mlptext">Starý Manya ožil. „Hej, Ďula, dones pálenky! Vítám vás,
Hordubale; a což, byla dobrá cesta?“</p>

<p class="mlptext">„Dobrá.“</p>

<p class="mlptext">„Chvála Bohu. A pěkná u vás úroda?“</p>

<p class="mlptext">„I pěkná.“</p>

<p class="mlptext">„A zdrávi všichni?“</p>

<p class="mlptext">„Děkujeme pěkně, zdrávi.“</p>

<p class="mlptext">Když takto bylo řečeno, co se sluší, povídá starý Manya: „A tak
vy máte jen jednu dcerku, Hordubale?“</p>

<p class="mlptext">„Inu, jen jedna se urodila.“</p>

<p class="mlptext">Stařík se pochechtává, ale očima zkoumá. „Neříkejte,
Hordubale, ještě může přijít syn. Odpočaté pole dobře plodí.“</p>

<p class="mlptext">Juraj jen potrhl rukou, jako by chtěl mávnout.</p>

<p class="mlptext">„Narodí se třeba synek, dědic,“ šklebí se stařík a slídí
očkama. „A dobře vypadáte, Hordubale; ještě padesát let budete gazdovat.“</p>

<p class="mlptext">Hordubal si hladí pomalu týl… „Nu, jak Bůh dá. Což, Hafie
nebude muset čekat na dědictví. Chvála Bohu, věno bych pro ni měl.“</p>

<p class="mlptext">Starému Manyovi svítí očka. „Jak by ne, povídá se tak. V Americe
prý jen sbírat peníze na zemi, že?“</p>

<p class="mlptext">„Tak lehké to není,“ míní Hordubal starostlivě. „A to víte,
Manyo, peníze. Máš je doma – ukradnou ti je; dáš je do benku – ukradnou také.
Lepší by bylo hospodářství.“</p>

<p class="mlptext">„Svatá pravda,“ souhlasí starý Manya.</p>

<p class="mlptext">„Dívám se tady,“ pokračuje Hordubal rozvážně. „Mnoho lidí u vás
půda neuživí. Samý močál a výběh. Hádám, tady jeden hospodář aby měl desítky
jiter pusty, má-li být z toho živ.“</p>

<p class="mlptext">„Inu pravda,“ brouká opatrně stařík. „Těžko tady dělit
hospodářství. Náš nejstarší, jako Michal, by měl podědit gazdovstvo, a ti druzí
dva – jenom podíly.“</p>

<p class="mlptext">„Kolik?“ vystřelil Juraj rovnou.</p>

<p class="mlptext">Starý Manya překvapeně zamrkal. Ech ty, co nenecháš člověku
pokdy? „Tři tisícky,“ bručel, šilhaje rozmrzele po Štěpánovi…</p>

<p class="mlptext">Hordubal si to narychlo přepočítal. „Třikrát tři – tedy devět,
deset tisíc, říkáte, má vaše hospodářství cenu?“</p>

<p class="mlptext">„Jak to, prosím, třikrát tři?“ zlobí se stařík. „I dcera má
dostat podíl.“</p>

<p class="mlptext">„Pravda,“ uznává Hordubal. „Tedy řekněme – třináct.“</p>

<p class="mlptext">„A ne, to ne,“ vrtí hlavou stařík. „A to vy, Hordubale, jen
tak žertem?“</p>

<p class="mlptext">„Nic žertem,“ stojí na svém Hordubal. „Já bych chtěl vědět,
Manyo, co asi stojí takové hospodářství v rovině?“</p>

<p class="mlptext">Starý Manya je zmaten, Štěpán vyvaluje oči: chce snad boháč
Hordubal koupit usedlost Manyů?</p>

<p class="mlptext"><span class="calibre15">„Takový statek byste
nedostal ani za dvacet tisícek,“ řekl starý váhavě.</span></p>

<p class="mlptext">„Se vším všudy?“</p>

<p class="mlptext">Stařík se zachechtl. „Vy jste dobrý, Hordubale. Míváme čtyři,
pět koní ve dvoře.“</p>

<p class="mlptext">„Já myslím bez koní.“</p>

<p class="mlptext">Starý Manya zvážněl. „A co vy vlastně, Hordubale, – přišel
jste statek kupovat, nebo zasnoubit dceru?“</p>

<p class="mlptext">Hordubal zrudl. „Statek kupovat – já, a kupovat statek v rovině?
Bláto budu kupovat, ne? Pruty na píšťalky, ech? Děkuju uctivě, Manyo, ale já
rovnou. Dohodneme-li se my dva, zasnoubí-li se váš Štěpán s Hafií, odkážete vy
svůj dvorec Štěpánovi. Po svatbě – dostane váš Michal ode mne vyplacen svůj
podíl. A Ďula také.“</p>

<p class="mlptext">„A Márja?“ vydechl Štěpán.</p>

<p class="mlptext">„A Márja – už nikoho víc nemáte? Ať si Štěpán gazduje tady v Rybárech.“</p>

<p class="mlptext">„A co Michal?“ ptá se stařík nechápavě.</p>

<p class="mlptext">„Nu, dostane podíl, ať jde spánembohem. Mladý člověk – raději
vezme peníze než půdu.“</p>

<p class="mlptext">Starý Manya vrtí hlavou. „Ne, ne,“ mručí, „to nepůjde.“</p>

<p class="mlptext">„A proč by to nešlo?“ vyhrkl horlivě Štěpán.</p>

<p class="mlptext">„A ty táhni odtud, hybaj!“ rozkřikl se stařík. „Co ty se máš
co plést do řeči?“</p>

<p class="mlptext">Brumlaje uraženě loudal se Štěpán na dvorek. Ďula – rozumí se –
u koní.</p>

<p class="mlptext">„Tak co, Ďulo?“ plácl ho Štěpán po rameni.</p>

<p class="mlptext">„Pěkný koník,“ oceňuje znalecky parobek. „Mohl bych se na něm
projet?“</p>

<p class="mlptext">„Příliš dobrý pro tvou řiť,“ cedí Štěpán a ukazuje hlavou k jizbě.
„Náš starý –“</p>

<p class="mlptext">„Co?“</p>

<p class="mlptext">„Ech, nic. Dělá, co může, aby mi zkazil štěstí.“</p>

<p class="mlptext">„Jaké štěstí?“</p>

<p class="mlptext">„A, žádné. Co ty víš!“</p>

<p class="mlptext">Ticho je na dvorku, jen svině chrochtá sama pro sebe; od
močálu je slyšet chřástaly, i žáby už začínají –</p>

<p class="mlptext">„A zůstaneš v Krivej, Štěpáne?“</p>

<p class="mlptext">„Snad – ještě jsem se nerozhodl,“ naparuje se Štěpán.</p>

<p class="mlptext">„A gazdová?“</p>

<p class="mlptext">„Co ti je po tom?“ dělá tajnosti Štěpán. Ech, komáři! a vlaštovky
div nebrousí břichem po zemi. Štěpán zívá, jen že si nevymkne čelist. Co ti dva
staří tam uvnitř – Bodejž si nosy ukoušete!</p>

<p class="mlptext">Štěpán ze zlosti a z dlouhé chvíle vytáhne košikářskou jehlu z
pažení dveří a zabodává ji ze vší síly. „Tak, teď ji vytáhni,“ pobízí Ďulu.</p>

<p class="mlptext">Ďula ji vytáhne. „Pojď, kdo hloub?“ Chvilku je baví zabodávat
jehlu do dveří, až z nich lítají třísky.</p>

<p class="mlptext">„A co,“ povídá Ďula, „půjdu za děvčaty. S tebou už nic není.“</p>

<p class="mlptext">Pomalu je soumrak, obzor nad celou rovinou se zardívá fialovou
mlhou. Mám jít dovnitř? myslí si Štěpán. A naschvál ne. – Hybaj, řekne mi
starý, nepleť se do řeči! Nabízí Amerikán Hordubal jemu svou dcerku, či mně?
Dovedl bych já se o sebe postarat, a zatím – hybaj! A co mi máš co poroučet,
vzteká se Štěpán, do jiné už patřím rodiny!</p>

<p class="mlptext">Konečně se hrne Hordubal ze dveří, je podroušen pálenkou,
dohodli se asi staříci; starý Manya ho doprovází a pleská ho po zádech. Štěpán –
stojí u hlav koní a drží je za řetízek udidel, inu, jako štolba; ani
Hordubalovi to neušlo a kývl pochvalně na Štěpána.</p>

<p class="mlptext">„Tak v neděli ve vároši<a href="../Text/hordubal_014.html#_ftn5" title="" class="pcalibre pcalibre1" id="_ftnref5"><span class="msofootnotereference"><span class="calibre13"><span class="msofootnotereference"><span class="calibre14">[5]</span></span></span></span></a>,“ volá starý Manya, a c –
c, vůz se rozjel. „Šťastnou cestu!“</p>

<p class="mlptext">Štěpán pokukuje po očku na hospodáře, nechce se ptát; snad sám
začne –</p>

<p class="mlptext">„Tamto – naše řeka,“ ukazuje bičem.</p>

<p class="mlptext">„M.“</p>

<p class="mlptext">„A tam, ten vůz s rákosím, to je asi náš Michal. U nás steleme
palachem místo slamou.“</p>

<p class="mlptext">„Tak.“</p>

<p class="mlptext">A nic. Štěpán drží koně, jak pěkně jen dovede, ale hospodář – jen
hlava se mu klátí. Konečně to Manya nevydržel. „Tak co, hospodáři, kolik jste
jim dal?“</p>

<p class="mlptext">Hordubal zvedl obočí. „Co?“</p>

<p class="mlptext">„Kolik jste jim upsal, pane?“</p>

<p class="mlptext">Hordubal nic. Teprve po chvilce: „Po pěti tisíckách každému.“</p>

<p class="mlptext">Štěpán přemítá, a pak utrousí mezi zuby: „To vás okradli,
hospodáři. Po třech tisíckách – bylo by dost.“</p>

<p class="mlptext">„M,“ bručí Hordubal. „Tvůj otec – jako dubový pařízek.“</p>

<p class="mlptext">Ech ten, myslí si Štěpán; druhým dává, a mně – jako by to
bral.</p>

<p class="mlptext">„A tobě – také pět tisícek,“ dodává Hordubal. „Abys prý měl do
hospodářství.“</p>

<p class="mlptext">Dobře, myslí si Štěpán. Ale teď, když jsem skoro jeho syn, – jak
to bude se mzdou? Nemůže mě už platit jako čeledína. Snad by mi mohl dát to
hříbě? Prodej si je, Štěpáne, nejsi-li už jako náš vlastní?</p>

<p class="mlptext">„A jeď pořádně!“ káže Hordubal.</p>

<p class="mlptext">„Ano, pane.“</p>

<h3 class="mlpuroven3nadpis" id="sigil_toc_id_17">XVIII.</h3>

<p class="mlptextbez1radku">A už jedou z vároše, teď je to zpečetěno. Důkladnou
smlouvu urobili u žida advokáta, však stála dvě stě korun; a to tam dejte, pane
velkomožný, a i toto tam napísajte – Inu, sedlák je opatrný na majetek,
holenku, nedá se obelstít; a ještě na toto se musí pamatovat, Hafii připsat
polovinu statku v Rybárech – Dobře, povídá pravotár, dáme tam takovou
klau-zu-li. Aha, brachu, i ta tam je. A pak to všichni podepsali: Juraj
Hordubal – tři křížky, ve jménu Otce, Syna i Ducha svatého. Starý Manya – tři
křížky. A Michal Manya, kytka za kloboučkem, nafukuje tváře a důležitě se
podpisuje plným jménem. Márja, provdaná Jánoš, s hedvábným šátkem na hlavě, a Štěpán,
celý sváteční – A ještě někdo podepíše? Ach ne, Ďula musí být u koní, a není
ani plnoletý. Tak hotovo, pánové, a mnoho štěstí vám přejeme. Dvě stovky to
stálo; inu, důkladná robota, i klau-zu-le tam je.</p>

<p class="mlptext">A pak všichni do krčmy, popít aldamáše. Chtěj nechtěj tyká si
teď Juraj Hordubal se starým Manyou, ba se i pohádali, jako mezi příbuznými. „A
jeď, Štěpáne!“ Štěpán by rád s Hordubalem jako s otcem, ale což je s ním jaká
řeč? Sedí na žebřině, oběma rukama se jí drží, oči pod obočím, a stěží odpoví.
Ech, divné to zásnuby, myslí si Štěpán, není člověku volno s hospodářem. C – c.</p>

<p class="mlptext">A už vjíždějí do Krivé, pěkně tryskem, jen podkovy cvakají.
Juraj Hordubal vzhlédne zpod obočí, a najednou ruku nad hlavou, luská prsty a zpívá,
juchá, výská jako o fašangu. A to asi je opilý, ohlížejí se lidé, co se tak
Hordubal Amerikán rozjařil? Na návsi děvčat a parobků, musí se jet krokem;
Juraj se zvedá, rukou objímá Štěpánovo rameno a volá dolů na lidi: „To si vezu
zetě, co? Ej, juch!“</p>

<p class="mlptext">Štěpán hledí setřást jeho ruku a syčí: „Tiše, hospodáři!“</p>

<p class="mlptext">Hordubal mu sevřel rameno, divže Manya nevyjekl bolestí.</p>

<p class="mlptext">„Počujte,“ huláká Juraj, „mám zetě pro Hafii, slavíme zásnuby –“</p>

<p class="mlptext">Prásk do koní! Štěpán se mračí a kouše si rty div ne do krve. „Vzpamatujte
se, hospodáři, jste ožralý!“</p>

<p class="mlptext">S rachotem zatáčí vůz do dvorka Hordubalů. Juraj pouští
Štěpána, tichý najednou a vážný.</p>

<p class="mlptext">„Proveď koně,“ káže suše. „Zapotili se.“</p>

<h3 class="mlpuroven3nadpis" id="sigil_toc_id_18">XIX.</h3>

<p class="mlptextbez1radku">A Polana neví, co si myslet o Jurajovi. Štěpána chce
vytáhnout do hospody, a co prý, už nejsi čeledín, jsi jako náš syn. A místo aby
zalezl za stodolu, chodí po dědině, zastavuje se a s tetkami dává se do řeči:
prý Hafii jsem zasnoubil, inu, je ještě dítě, ale přilnula k Štěpánovi, když
neměla otce doma; a Štěpán, sousedo, má Hafii za svatý obrázek – ech, je radost
z takových dětí. A Štěpána chválí do nebe, jak se má k práci, bude prý z něho
dobrý gazda, dvorec v Rybárech podědí po otci. Po vsi má plno řečí, ale doma – jako
by zařezal, to a to udělej, Štěpáne, a dost.</p>

<p class="mlptext">Juraj chodí po dědině a hledá, koho ještě nezastavil; i na
Fedeleše Gejzu kynul rukou, jen Geričovi se vyhnul. A Gerič už natahoval ruku,
ale Juraj se odvrátil. Pokud živ budu, neznám tě: co mně máš co povídat, nechci
vědět, co si myslíš.</p>

<p class="mlptext">Tetky se smějí: divné zásnuby. Ženich se mračí jako kakabus a řeči
jen urývá, žere se vztekem. Nevěsta – u potoka si hraje s dětmi, sukýnky
vykasány po pás, ani stydět se ještě neumí. A Hordubal rozkládá rukama na
návsi, honosí se budoucím zetěm. Jen Polana – divná ženská sic, ale chmuří se,
vidí, že tu je lidem něco pro smích, neukáže ani nos před stavením. Tak je to,
lidi, a neříkejte, že tu je všecko v pořádku.</p>

<p class="mlptext">Cože Hordubal ani nevidí, že se Štěpán mračí? I vidí to snad,
ale vyhýbá se mu. Jen tak mu poručí přes rameno, co má robit, a už míří kamsi.
A Štěpán za ním pozírá, jako by mu chtěl ukousnout hlavu.</p>

<p class="mlptext">Ale teď už se Manya nedá, čeká na hospodáře, zuby zaťaty, až
mu to cuká v tváři pod kůží. Gazda jde po dvorku. „Měl bys, Štěpáne, jet dolů.“
A už zase chce pryč, ale Manya se mu staví do cesty. „Musím s vámi, hospodáři,
o něčem mluvit.“</p>

<p class="mlptext">„Nu, co zase?“ uhýbá Hordubal. „Hleď si raději svého!“</p>

<p class="mlptext">Štěpán je až popelavý vztekem – divné, vždycky býval žlutý. „Co
vy to povídáte o mně a o Hafii?“ vyhrkl prudce.</p>

<p class="mlptext">Hordubal zvedá obočí. „Cože povídám? Že jsem dcerku zasnoubil
čeledínovi.“</p>

<p class="mlptext">Manya supí zlostí. „A proč – proč vy – Teď se mi lidé
posmívají, kam přijdu. Brzo-li prý budou křtiny, Štěpáne, a utíkej, Štěpáne,
tvou nevěstu honí houser –“</p>

<p class="mlptext">Hordubal si počíná hladit týl. „Nech je, ať se smějí. Omrzí je
to.“</p>

<p class="mlptext">„Mne, mne to omrzelo, hospodáři,“ drtí mezi zuby Manya. „Já – nechci
být lidem pro smích.“</p>

<p class="mlptext">Hordubal nějak těžce oddychuje. „Ani já – nechci být lidem pro
smích. Proto jsem tě zasnoubil. Tak co?“</p>

<p class="mlptext">„Já nechci,“ skřípe Manya. „Já – já tady nebudu pro smích jako
ženich usmrkaného děcka!“</p>

<p class="mlptext">Hordubal, ruku ještě za týlem, ho měří shůry očima. „Počkej,
cos to řekl? Že nebudeš?“</p>

<p class="mlptext">Manyovi je vztekem do pláče. „Nebudu! Nechci! Dělejte si, co
chcete, ale já –“</p>

<p class="mlptext">„Nebudeš?“</p>

<p class="mlptext">„Nebudu!“</p>

<p class="mlptext">Hordubal zafuněl nosem. „Počkej tady!“</p>

<p class="mlptext">Manya se zalyká, je mu hanba být pro posměch celé dědině;
raději utéci odtud či co –</p>

<p class="mlptext">Hordubal vychází z chléva a prudce trhá v rukou jakousi
listinu; trhá ji na menší a menší kousky, vzhlídne na Manyu a hodí mu útržky do
tváře. „Tak, už nejsi ženich. Můžeš říci starému, že jsem roztrhal smlouvu.“
Paže v bílé košili letí nahoru a ukazuje: „A tamto jsou dveře, hybaj!“</p>

<p class="mlptext">Manya rychle oddychuje, oči se mu zužují jako kmín. „Nepůjdu
odtud, hospodáři!“</p>

<p class="mlptext">„Půjdeš. A kdybys ještě jednou přišel, – mám pušku!“</p>

<p class="mlptext">Štěpán rudne. „A co – když nepůjdu?“</p>

<p class="mlptext">Hordubal hrudí na něho, Manya ustupuje. „Dejte si pozor!“
syčí.</p>

<p class="mlptext">„Nepůjdeš?“</p>

<p class="mlptext">„Dokud neřekne gazdová – ne!“</p>

<p class="mlptext">Hordubal jaksi zavrčel, a najednou – kolenem Manyu do břicha,
Manya se bolestí sehne, a tu ho jedna pracka popadá za límec, druhá za kalhoty,
zvedají ho, a přes plot s ním, do kopřiv.</p>

<p class="mlptext">„Tak,“ oddychuje Hordubal. „Když jsi nenašel vrátka, tož přes
plot.“ A klátí se zpátky, hladí si týl; takové divné horko v týle –</p>

<p class="mlptext">Někde za plotem sousedovým zachechtnutí.</p>

<h3 class="mlpuroven3nadpis" id="sigil_toc_id_19">XX.</h3>

<p class="mlptextbez1radku">Polana, to se rozumí, zavřená v komoře, a ticho, jako
by byla mrtva.</p>

<p class="mlptext">Hordubal hned zrána zapřahá do vozu, tříročka a těžkého
valacha, nerovné spřežení: valach kývá hlavou, hřebeček hlavu nahoru – divný
pár.</p>

<p class="mlptext">„Vyřiď mamce, Hafie, že jedu do města; až večer se vrátím,
dá-li Bůh.“</p>

<p class="mlptext">Ať bučí krávy hladem, ať tlukou koně kopyty, ať svině
chrochtají a podsvinčata kvičí: však přestane Polana vzdorovat, nedá jí to, je
přece jen selka; půjde a poslouží zvířatům, a možno-li se hněvat, když jsi s božími
tvory?</p>

<p class="mlptext">Valach kývá hlavou a hřebeček ji nese hore. I Štěpán tak hlavu
nosí – tříročka zapřahoval s klisničkou, dobře prý jdou k sobě. Na, na, co
hryzeš valacha, ty bagáne? Však vyjde Polana, když nejsem doma, nakrmí zvířata
a potěší se. A vidíš, i pomalu dojedeš do města.</p>

<p class="mlptext">Nejprv k advokátovi, a pane velkomožný, rád bych urobil
poslední vůli; člověk nikdy neví. Tož takovou poslední vůli: mám ženu, Polana
se jmenuje; sluší se, aby manželka dědila po člověku.</p>

<p class="mlptext">A co jí odkazujete, pane Hordubal: dvorec, peníze, cenné
papíry –</p>

<p class="mlptext">Hordubal nedůvěřivě pozírá: nač ty to chceš vědět? Napiš jen:
všecko, co mám.</p>

<p class="mlptext">„Nu, napíšeme tedy: veškero jmění movité i nemovité–“</p>

<p class="mlptext">Hordubal kývá hlavou: tak, pane velkomožný, tak, důkladně je
to řečeno, veškero jmění movité i nemovité, za všechnu její věrnost a lásku
manželskou.</p>

<p class="mlptext">A podepsat, ve jménu Otce, Syna i Ducha svatého. Hordubal
ještě otálí. „A co, pane velkomožný, možno-li znovu se stěhovat do Ameriky?“</p>

<p class="mlptext">Á, kdežpak, pane Hordubal, v Americe mají příliš mnoho
robotníků, nikoho tam teď nepouštějí –</p>

<p class="mlptext">Hm, tak. A není snad nějaká factory tady ve městě?</p>

<p class="mlptext">Á, fabrika. Jsou tu fabriky, ale stojí, nepracují. Zlé časy,
pane Hordubal, vzdychá advokát, jako by sám nesl břímě zlých časů.</p>

<p class="mlptext">Hordubal kývá hlavou. Co dělat, není už třeba lidí. Nikdo
nepotřebuje takového Hordubala; škoda těch šikovných rukou. Ale snad koní
potřebují, koní, co nesou hlavy hore.</p>

<p class="mlptext">Juraj Hordubal hledá pana komandýra od vojáků. Tamto prý, v kasárnách.
A co, strýčku, hledáte tu syna? Ne syna, ale prodal bych tuto tříročka, pane
dragoune. Tady se nekupují koně, povídá voják, ale ruce mu jedou po koníkovi,
ohmatává mu nohy a šíji – – Koník jako srn, báči.</p>

<p class="mlptext">A už je tu nějaký pan oficír a vrtí hlavou. Prodat koně? Těžká
věc, sousede, teď není odvod koní. Už zjara byl váš koník odveden, říkáte?
Pěkné zvíře, a je-li už oježděno? Není, pravíte, nemělo dosud sedla, jen bosky
je projížděl váš čeledín. A už tu stojí asi pět oficírů, a co, strýče, možno-li
zkusit koníka? Proč ne, na to Hordubal, ale je to divoký kůň, pane. A co prý,
divoký; dejte mu, hoši, uzdu a deku, to bychom se podívali, že by shodil
Toníka.</p>

<p class="mlptext">Než bys řekl pět, sedí pan oficír koni na hřbetě. Hřebeček
poskočil, vzepjal se, a pan oficír na zem. Šikovně padl, na zadek, směje se
jenom, a teď, hoši, chytejte koníka po kasárenském dvoře. Tlustý pan komandýr
se směje, až se mu houpe břicho. „Inu, sousede, znamenitý kůň; ale nechte si ho
ještě doma, my musíme napsat jakousi žádost, aby nám povolili koupit koně –“</p>

<p class="mlptext">Hordubal se chmuří a zapřahá koníka k vozu. „Co dělat, pane.
Prodám ho tedy cikánovi – či řezníkovi.“</p>

<p class="mlptext">Komandýr se drbe na hlavě. „Poslyšte, škoda hřebce. Což vy se
ho chcete stůj co stůj zbavit?“</p>

<p class="mlptext">„Tak, zbavit,“ bručí Hordubal. „Nehodí se mi.“</p>

<p class="mlptext">„A tak ho nechte tady,“ rozhodl se pan komandýr, „a my vám
dáme… takovou listinu, že máte u nás koně. A později vám napíšeme co za něj.
Hodí se vám to tak?“</p>

<p class="mlptext">„Hodí, proč by se nehodilo,“ povídá Juraj. „Je to pěkný koník,
pane, hlavu nese hore. Prý osm tisícek –“</p>

<p class="mlptext">„To si ho zas vemte,“ praví honem komandýr.</p>

<p class="mlptext">„Nu, snad by i pět,“ váhá Hordubal. Je tam jiný tlustý
vojenský pán, maličko kývne hlavou. „To by šlo,“ povídá komandýr. „My vám ještě
napíšeme. Kdybyste nechtěl, – můžete si koně odvést. Platí? A teď vám dáme tu
listinu.“</p>

<p class="mlptext">Hordubal jede domů, má na prsou listinu s razítky a pytlík se
svými dolary. Valach klusá a kývá hlavou – Už není hřebečka. Jako by Štěpán
podruhé odešel, když je tříroček pryč. I klisničku raději prodat, i kobylu s hříbětem
– Hý, valášku, jen otěžemi tě polechtám na zadku, a běžíš. A cože nemluvit s koněm.
Když člověk promluví, kůň otočí hlavu a pohne ocasem; vidět, že rozumí. I hlavou
kývá, protože přemýšlí. Dlouhá ještě cesta, milý, ale nahoru se dobře běží. Na –
a, neboj se, to jenom teče stružka přes cestu. Nech ováda, sám ho zaženu. Hý! A
Juraj počíná tiše, táhle zpívat.</p>

<p class="mlptext">Valach obrací velké oko po hospodáři: co to bručíš? Hordubal
kývá hlavou a zpívá.</p>

<p class="mlpverse">„Á, Polana, Polana,<br class="calibre16"/>
á, Polana neblahá,<br class="calibre16"/>
nech tě Pán Bůh potěší,<br class="calibre16"/>
á, Polana, Polana –“</p>

<h3 class="mlpuroven3nadpis" id="sigil_toc_id_20">XXI.</h3>

<p class="mlptextbez1radku">Hordubal jako by neměl stání: hned ráno se vytratí,
ať se Pán Bůh stará o hospodářství, a čertví kde se potlouká. Tuhle – až v Tibavě,
a co, Geleteji, nepotřeboval bys čeledína ke kravám či na pole? Jakého
čeledína, Hordubale, mám dva syny; pro koho to, bratranče, hledáš místo? Nebo v
tatinském revíru, horár Stoj je tam, a prý jsou-li kde jaké stromy kácet. Žádné
stromy, brachu, tisíce metrů dřeva hnijí v lese. Tož tak, a spánembohem. A což
nikde se nestaví dráha či silnice, nikde se neodstřeluje skála? Kdepak tady,
strýčku, tady na nás všici zapomněli; pro koho co stavět?</p>

<p class="mlptext">Inu, co dělat, sednout si někde a čekat až do soumraku. Zdálky
je slyšet zvonce stád, pasák práská bičem, jako by střílel, kdesi poštěkává
ovčákovo psisko. V polích – někdo zpívá. Co dělat, člověk sedí a poslouchá, jak
bzučí mušky; zavře oči a může hodiny poslouchat, a nikdy není ticho, pořád se žije;
třeba zafrčí brouk nebo se veverka durdí, a všude stoupá k nebesům mírné
zvonění božího dobytka.</p>

<p class="mlptext"><span class="calibre12">A s večerem loudavě domů.
Hafie přinese jídlo – ech, jaképak jídlo, ani pes by to nežral; ale stejně není
hladu. Pravda, Polana nemá pokdy strojit večeři. Už je noc, dědina šla spat, a Hordubal
obchází s lucernou a robí, co se dá: chlévy poklidit, srovnat hnojiště, vody
nanést – Tiše, aby nikoho nevzbudil, kutí Juraj, co tak kde je pro chlapa na
práci. Už bije jedenáctá hodina, chval každý duch Hospodina, a Juraj potichu
zalézá do chléva. Nu, kravky, nu, bude pro Polanu ráno kus roboty hotov.</span></p>

<p class="mlptext">A zase až do Volova Polje hledat práci. Hej, Harčáre,
nepotřebujete-li robotníka? Co ty, zbláznil ses či tě pustili z kriminálu? Teď
po žních hledáš robotu? – A co si otvíráš hubu, myslí si Hordubal, mám v sáčku
peněz, že bych mohl půl tvého dvorce koupit; nemusel by ses tak naparovat.
Pomalu se klátí Hordubal domů, a co doma? A jen tak, přejít přes ty vrchy, co
tady v cizině?</p>

<p class="mlptext">Juraj sedí na kraji lesa nad polem Varvarinovým. I tady je
slyšet zvonce stáda, to asi z lehotského chotáru. Co on Míša nahoře na
polonině? Dole potok, a u potoka – stojí ženička. Juraj chmuří obočí, aby lépe
viděl. Nevypadá-li jako Polana? Ach ne, to ne, kde by se tu vzala Polana. Z takové
dálky – každá bába by se podobala Polaně. A z lesa běží černé chlapisko – to
není Manya, soudí Juraj, jak by mohl přijít Štěpán z této strany? Černý se
zastavuje u ženičky, stojí a hovoří – Že si mají tolik co povídat, diví se
Hordubal. Nějaké děvče asi a její milý – přespolní, z Lehoty či Volova Polje;
scházejí se potají, aby mu nenabili domácí parobci. A ti dva stojí dole a povídají;
nu, mluvte si, nedívám se. Slunce je nad Menčulem, brzo-li bude večer? A ti dva
stojí dole a povídají. A což zkusit ještě – třeba by v solných dolech měli
práci pro majnera. Pravda, daleko jsou doly; ale komu bude vadit, jak daleko?
Ti dva stojí dole a povídají. Marné bude přeptat se v dolech –</p>

<p class="mlptext">Ne, nepovídají. A vždyť tam stojí jen jeden a vrávorá jaksi.
Ale ne, dva to jsou a vrávorají, jako by se potýkali. A to se tak strašně těsně
drží, že vypadají, jako by se tam jen jeden potácel. V Hordubalovi se zastavilo
srdce. Poběžím tam dolů. Ne, poběžím domů, je-li Polana doma. Jistě je doma,
kde jinde by byla? Hospodine, cože ty nohy – jako z olova. Hordubal vstává a běží
podle lesa, pádí polní pěšinou, uhání k dědině. Achich, to píchá v boku, jako
by jehlou bodal – takovou košikářskou jehlou. Hordubal už nemůže popadnout
dechu a běží, běží ze všech sil. Sláva ti, Bože, tady už je dědina; Juraj jde
ostrým krokem (co to tak píchá, Bože, jen ať dojdu!), jen kousek ještě, tamto
už jsou vrata; vší silou tisknout ruku tuto na žebra, aby to nemohlo tak bodat,
a vyběhnout k vratům –</p>

<p class="mlptext">Hordubal uřícen se opírá o pilíř vrat, hlava se mu točí, oddychuje,
jako by vzlykal. Dvorek – prázdný; Polana je asi v komoře či kde – Jurajovi je
pojednou k smrti lhostejno, kde je, nedošel by ke komoře, nevypravil by ze sebe
hlasu; jen sípavě vydechuje a má se co držet, aby se mu nepodlomily nohy.</p>

<p class="mlptext">Vrátka se pootevřela a do dvorce vklouzla Polana, udýchaná,
zardělá; zarazila se, když uviděla Juraje, zastavila se a povídá nějak
překotně: „Byla jsem jenom u sousedy, Juraji, u – u Herpákové – podívat se na
děcko –“</p>

<p class="mlptext"><span class="calibre15">Juraj se narovnává po celé
délce, zvedá obočí: „Neptal jsem se, Polano.“</span></p>

<h3 class="mlpuroven3nadpis" id="sigil_toc_id_21">XXII.</h3>

<p class="mlptextbez1radku">A chtěl by za stodolu jako obyčejně, ale nemůže,
píchá ho u srdce. I tváří se, jako by se mu zachtělo právě tady sedět, právě na
tom patníku u vrat, a vzhlížet na dvorek. Polana – najednou má plné ruce práce:
sype slípkám, mete zápraží a kdesi cosi – „Holčička se narodila Herpákové,“
sdílí hovorně – ech, Polano, cože ti je najednou tak do řeči?</p>

<p class="mlptext">„M,“ bručí Juraj roztržitě.</p>

<p class="mlptext">Padá soumrak, Polana otvírá vrata, to už půjdou kravky z pastvy.
„Ty, Juraji,“ začíná váhavě, „říkal jsi, že bys přikoupil nějaké krávy –“</p>

<p class="mlptext">„Není třeba,“ mumlá Hordubal.</p>

<p class="mlptext">Kývajíce hlavami jdou kravky do chléva, bimbam, bimbam. Juraj
vstává, chvála Bohu, jde to už. „Dobrou noc, Polano,“ povídá.</p>

<p class="mlptext">„Co – ty nebudeš večeřet?“</p>

<p class="mlptext">„Ne.“</p>

<p class="mlptext">Polana se mu staví do cesty. „Juraji, já ti ustelu v jizbě. Co
tomu řeknou lidé, že ty, gazda, spíš u krav!“</p>

<p class="mlptext">„Nech lidi,“ praví Juraj neurčitě. „Ještě ledacos řeknou.“</p>

<p class="mlptext">Zachmuřeně hledí za ním Polana, jak zachází do chléva. Jaká
stará záda má Juraj!</p>

<p class="mlptext">Hordubal se ukládá do slámy. Už to v boku nepíchá, ale těžké
je srdce, tlačí. Dvorec utichá nějak rozpačitě, i Hafie štěbetá polohlasem,
jako by ji někdo okřikl, ticho buď, nemluv tak nahlas! Jako by tu někdo těžko
stonal.</p>

<p class="mlptext">A ticho, dvorec spí, dědina spí. Hekaje hrabe se Hordubal ze
slámy, rozžíhá chlévskou svítilnu a jde se poohlédnout, je-li kde jaká robota.
A zase to píchá, potvora. Stáj by se měla vyčistit a koním dát čerstvé stlaní,
ale Juraj jenom dumá, udělal bych, udělal, ale co to, že se mi dnes nechce?
Obchází kurník, svinský kotec, stodolu, leze po žebři na seník, což kdyby se
seno zahřálo; ach, píchá to v boku. Obchází dvorek a jde i na sad. Co tam? A,
jen tak, třeba není-li tam někdo. Kdo by tam byl? Inu, nikdo, ale člověk neví.
A co půda – Polana už nespí na půdě, je tam teď kukuřice; Polana se
přestěhovala do komory. Hordubal tají dech, aby nezasténal, a vystupuje i na
půdu; chce otevřít dveře, ale nejde to, je slyšet jakýsi sypký šum, když jimi
pohne. Á, to se hromada kukuřice sesula a zavalila dveře. Tam tedy také nikdo
není. A kdo by se tam schovával? Jaká hloupost!</p>

<p class="mlptext">Hordubal stojí na dvorku jako černý kůl a hladí se rozpačitě v
týle. A co já vlastně, diví se, proč tu běhám? Tolik let tu Manya žil, nu, a nehlídal
jsem, neběhal se svítilnou po dvorku; nač tedy teď? – Hordubalovi je nějak tupě
a lhostejně. Kdybych teď ležel v chlévě a slyšel nějaké kroky, – vstal bych? I nevstal.
Zavolal bych, kdo tam? Nezavolal, jenom dech tajil. Ach, Hospodine, což mám
hlídat dospělé lidi? Inu, hlídal jsem, pravda, a dělal, jako bych kdesi cosi
robil potmě. Copak můžeš srdce někomu uhlídat? Hloupý jsi, hloupý!</p>

<p class="mlptext">Nu což, ať se Manya vrátí – co na tom? Vždyť je to už jedno,
všecko je jedno. Všecko přestalo bolet. Vyhořel dům, není už děravé střechy.</p>

<p class="mlptext">U Herpáků zaplakalo děcko. Tak vidíš, třeba je to pravda, že
Polana se byla podívat u sousedů na děcko. Proč ne: ženské jako divé po dětech.
To teď Herpáková dává dítěti prs – Pamatuješ se, Polano, jak jsi kojila Hafii?
Jen hnula ramenem, a prs zase vklouzl do košile – jedenáct let je tomu. A ty – do
Ameriky. – Hloupý jsi, hloupý –</p>

<p class="mlptext">Hordubal mrká na hvězdičky, Hospodine, co jich je – co jich tu
přibylo za ta léta! Dřív jich nebývalo tolik, že by ses jich až děsil. Všecko
je jedno. Jako by všecko z tebe spadávalo, jedno po druhém. Byla Amerika, byl
návrat domů. Byl Gerič, Fedeleš, Manya – co toho bylo; a už není nic. Všecko
jedno. Nu, chvála Bohu, odlehlo člověku.</p>

<p class="mlptext">Tú – tú – tú, vytrubuje v dálce ponocný; a hvězd tolik, že
člověk trne.</p>

<p class="mlptext">Dobrou noc, dobrou noc, Polano, dobrou noc!</p>

<h3 class="mlpuroven3nadpis" id="sigil_toc_id_22">XXIII.</h3>

<p class="mlptextbez1radku">Časně zrána, než se kdo probudil, má Juraj dědinu za
sebou a míří do hor. K Míšovi. A co tam? Ale jen tak, promluvit s člověkem. Je
ještě mlha, hor nevidět. Juraje trochu mrazí, ale už ho nepíchá v hrudi; jenom
se špatně dýchá, to asi ta mlha. Stoupá hore, co bývalo pole Hordubalových, a musí
se zastavit, aby vydechl; Pjosa už má zoráno – prý samý kámen, a vida, i Pjosovi
stojí pole za tu robotu. Hordubal těžce dýchá a stoupá do vrchů. Mlhy se zvedly
a převalily se přes hřebeny lesů; jen maličko ještě, a bude podzim. Hordubal
stoupá a tiskne ruku k boku; inu, píchá to, ale teď už je to jedno, nahoru nebo
dolů. A nejsou to mlhy, mraky jsou to, tady už je cítit po čichu, jak jsou
napity vodou. Pozor na hlavu, abys do nich nenarazil. A teď se to převalilo
přes kopec, a už jsi v nich; na tři kroky nevidíš a jen šlapeš, protlačuješ se
hustou mlhou, nevíš, kde jsi. A Hordubal sípavě oddechuje a těžce, pomalu stoupá
do oblak.</p>

<p class="mlptext">Počalo sychravě pršet. Nahoře na polonině si Míša přehodil
přes hlavu pytel a práskaje bičem, hajza hó, shání voly k salaši. Ani nepoznáš,
zvíře-li to, keř nebo balvan; ale moudré psisko je Čuvaj, sám oběhne stádo a žene
voly, jen zvonění je slyšet z mlhy.</p>

<p class="mlptext">Míša sedí na prahu koliby a zírá do mlhy; páry na chvíli
prořídnou a je vidět, jak se k sobě tisknou voli; pak se vše zase zaklopí
parami a jen déšť šelestí. Kolik může být hodin? Jistě k polednímu. A tu
vyskočí Čuvaj, větří do mlhy a slabě vrčí.</p>

<p class="mlptext">Z mlhy se vynořuje stín člověka. „Jsi tady, Míšo?“ volá
chraptivý hlas.</p>

<p class="mlptext">„Jsem.“</p>

<p class="mlptext">„Chvála Bohu!“</p>

<p class="mlptext">Je to Hordubal, promoklý na kost, a jektá zuby; z klobouku mu
teče voda stružkou jako z okapu.</p>

<p class="mlptext">„Co ty tu v dešti?“ zlobí se Míša.</p>

<p class="mlptext">„Ráno… nepršelo…,“ sípe Juraj. „Taková jasná noc byla… A dobře,
že prší, je třeba vláhy.“</p>

<p class="mlptext">Míša zamyšleně mrká. „Počkej, rozdělám oheň.“</p>

<p class="mlptext">Hordubal sedí v seně a zírá do ohýnku; dříví praská a dýmá,
Juraje zalévá teplo, to Míša mu ještě přehodil pytel přes záda; uf, až je horko
člověku, horko, jako tam dole v majně. Juraj jektá zuby a hladí mokrého Čuvaje,
který mu smrdí po boku; i co, sám páchnu jako zmoklý pes. „Míšo,“ drkotá Juraj,
„a co je to, ten srub v lese?“</p>

<p class="mlptext">Míša vaří v kotýlku vodu a hází do ní nějaké bylinky. „Já vím,
není ti dobře,“ brouká. „A co běháš v dešti, hlupáku?“</p>

<p class="mlptext">„To byla v majně štola,“ povídá překotně Juraj, „tam pořád
kapala voda, pořád: Tak – tak – tak, jako když tikají hodiny. A – víš-li pak,
Herpákové se narodilo děcko, Polana se byla podívat. – A nikde žádná robota,
Míšo, prý už není třeba lidí.“</p>

<p class="mlptext">„A přece se rodí noví,“ bručí Míša.</p>

<p class="mlptext">„Musí se rodit!“ drtí Juraj. „To je proto, že jsou ženské. Ty
nejsi ženat, ty nic nevíš, ty nic nevíš – Co ty máš co mluvit, když nemáš ženu?
Á, brachu, na všecko se musí myslet. Třeba aby tam napsali – za její lásku a věrnost
manželskou. Jinak Bůh ví, jaké řeči by lidé vedli. A škoda, o tři tisíce dolarů
mne okradli; mohla být jako zemanka, řekni? Řekni, Míšo?“</p>

<p class="mlptext">„Nu, pravda,“ mumlá Míša a dmýchá do ohně.</p>

<p class="mlptext">„Tak vidíš; a pak se řekne hlupák. Závidí mně, že mám takovou
ženu, co nosí hlavu hore jako kočárový kůň. Takové máš lidi: chtějí člověku
ublížit. A zatím byla jen u sousedy, podívat se na děcko. Samé mrzké řeči,
Míšo. Řekni jim, že sám jsem ji viděl vycházet od sousedy.“</p>

<p class="mlptext">Míša kývá vážně hlavou. „Povím, všecko povím.“</p>

<p class="mlptext">Juraj si oddychl. „Proto jdu za tebou, víš? Ty nemáš ženu, ty
nemáš proč se mstít. Oni – ani by nevěřili; ale ty jim to dosvědčíš, Míšo. To
dá rozum, že musela vzít čeledína, když je hospodář pryč; ale zamykala se na
půdě, petlice jako hrom, sám jsem to viděl. A takový Gerič bude něco povídat!
Prý osm let a tak. Řekni, kdo ji zná líp – Gerič, nebo já? Jen ramenem hnula, a
prs byl pod košilí. A ten tam dole, ten u potoka, to byl synek z Lehoty, já ho
viděl, přišel od Lehoty. A lidé – hned klepy.“</p>

<p class="mlptext">Míša potřásá hlavou. „Na, vypij toto, to je zdravé.“</p>

<p class="mlptext">Juraj srká horký odvar a zírá do ohně. „Máš to tu pěkné, Míšo.
A řekni jim to, na tebe dají, ty prý jsi vědoucí. Že to byla hodná a věrná žena
–“ Kouř štípe do očí, Juraji tekou slzy; nějak mu špičatě trčí nos. „Jen já,
jen já vím, jaká je! Ech, Míšo, hned bych šel zase do Ameriky, a peníze pro ni –“</p>

<p class="mlptext">„Jen to vypij rázem,“ nutí Míša, „zahřeje tě to!“</p>

<p class="mlptext">Hordubalovi vyvstal na čele bohatý pot, je mu slabo a blaze. „Já
bych toho mohl povídat o Americe, Míšo,“ povídá. „Mnoho jsem už zapomněl, ale
počkej, vyvzpomenu si –“</p>

<p class="mlptext">Míša tiše přikládá na oheň; Hordubal rychle oddychuje a brebentí
ze spánku. Venku ustává déšť, jen ze smrků za kolibou padají těžké krůpěje; ale
mlhy se valí dál. Chvílemi zabučí vůl, a Čuvaj se jde podívat, je-li stádo v pořádku.</p>

<p class="mlptext">Míša cítí něco v zádech, jsou to oči Hordubalovy; Juraj už
chvíli nespí a hledí zapadlýma očima.</p>

<p class="mlptext">„Míšo,“ chraptí, „a co, smí si člověk sám vzít život?“</p>

<p class="mlptext">„Co?“</p>

<p class="mlptext">„Smí-li si člověk život vzít?“</p>

<p class="mlptext">„Nač to?“</p>

<p class="mlptext">„Aby ušel myšlenkám. Jsou takové myšlenky, Míšo, které – do
tebe nepatří. Myslíš si… dejme tomu…, že zalhala, že nebyla u sousedy…“ Jurajovi
se jaksi zkřivila ústa. „Míšo,“ zachroptěl, „jak se toho mám zbavit?“</p>

<p class="mlptext">Míša zahloubaně mrká. „A, těžká věc. Mysli až do konce.“</p>

<p class="mlptext">„A co, když na konci je… jenom konec? Může si pak člověk sám
udělat konec?“</p>

<p class="mlptext">„Není třeba,“ praví Míša pomalu. „Nač to? I tak umřeš.“</p>

<p class="mlptext">„A – brzo?“</p>

<p class="mlptext">„Když to chceš vědět, – brzo.“</p>

<p class="mlptext">Míša se zvedl a jde z koliby ven. „A spi teď,“ obrací se ve
dveřích a mizí – jako v oblacích.</p>

<p class="mlptext">Hordubal se pokouší vstát. Chvála Bohu, už je líp, jen hlava
se nějak motá a tělo takové divné, plihé, jako by bylo jen z hadrů.</p>

<p class="mlptext">Juraj se potácí ven, do mlhy; vidět není, jen slyšet zvonění
stád, tisíce volů se pasou v oblacích a bimbají zvonci. Juraj jde, jde, a neví
vlastně kam; vždyť se mám vrátit domů, myslí si, a proto musí jít. Jenže neví,
jde-li hore či dolů; snad dolů, protože – jako by padal; snad pořád někam
nahoru, protože jde s námahou a těžko dýchá. A, to je jedno, jen domů. A Juraj
Hordubal se ponořuje do oblak.</p>

<h3 class="mlpuroven3nadpis" id="sigil_toc_id_23">XXIV.</h3>

<p class="mlptextbez1radku">Našla ho Hafie ve chlévě. Krávy byly neklidné, a Polana
ji poslala, jdi, podívej se tam. Ležel na slámě a chrčel.</p>

<p class="mlptext">A už nic nenamítal, když ho vedla Polana do jizby, jen se
pokoušel zvednout obočí. Svlékla ho a uložila do postele.</p>

<p class="mlptext">„Chceš něco?“</p>

<p class="mlptext">„Ne,“ jektal a jen zase spát; něco se mu zdálo a vyrušily ho –
co to bylo? Gerič přece nebyl v Americe, všecko to popletly, teď zase začínat
se vším od začátku. Jen kdyby to tak netížilo na prsou, to asi to psisko Čuvaj,
zrovna na prsa si mi lehl a spí. Juraj si hladí neklidnou rukou zarostlá prsa:
jen spi, chlupáči, a jak ti srdíčko tluče! Ach, potvoro, ale jsi těžký!</p>

<p class="mlptext">Chvilku spal, a když otevřel oči, stála Polana ve dveřích a zkoumavě
hleděla. „Jak je ti?“</p>

<p class="mlptext">„Líp, dušinko.“ Bál se promluvit, aby se to neztratilo, aby se
to zase nezměnilo v jeho kumbál v Johnstownu. Vždyť toto je – jako doma:
malovaná skříň, dubový stůl, dubové židle – Hordubalovi zabouchalo srdce: vždyť
já jsem se konečně vrátil domů! Hospodine, jaká dlouhá cesta, čtrnáct dní na
lowerdecku a ve vlaku – člověk je jako přelámaný. Ale pohnout se nesmím, nebo
to zase zmizí; raději zavřít oči a vědět jen, že je to tady –</p>

<p class="mlptext">A pak se zase všechno popletlo: majneři v Johnstownu – Harčár –
bijí Hordubala; Juraj prchá štolou, kličkuje, chytá se šachetního žebříku a drápe
se nahoru; shora letí klec, rozbije mu hlavu, určitě rozbije, a Hordubal se
probouzí vlastním vyheknutím. Raději nespat, tady je líp; vytřeštěnýma očima se
Juraj zachycuje pokojného nábytku. Tady je líp. Hordubal kreslí prstem do
vzduchu a povídá Míšovi o Americe. Brachu, mne na nejtěžší práce, jen hallo,
Hordubal, a už jsem šel. Jednou se sesypala štola, ani tesaři tam nechtěli jít.
Dvacet dolarů jsem tehdy dostal, sám inženýr mně potřásl rukou, takto, Míšo,
takto potřásl. A teď sjíždí Hordubal těžní klecí dolů, pořád dolů; sedí tu
tlustá židovka a nějaký stařík a přísně se dívají na Hordubala. Sto osmdesát
jedna, osmdesát dvě, osmdesát tři, počítá Juraj a křičí: dost, dost už, doleji
to nejde, to už je konec šachty! Ale klec sjíždí stále, stále, horka přibývá,
nelze dýchat, ti bagáni jedou až do pekla. Jurajovi se zdá, že se udusí, a procitá.</p>

<p class="mlptext">Svítá, ve dveřích stojí Polana a napjatě hledí.</p>

<p class="mlptext">„Už je to lepší,“ mumlá Hordubal a oči mu žehnou. „Nezlob se,
Polano, já hned vstanu.“</p>

<p class="mlptext">„Jen lež,“ povídá Polana a jde blíž. „Bolí tě někde?“</p>

<p class="mlptext">„Nebolí. V Americe jsem to měl taky. Prý flue, řekl doktor.
Flue. A za dva dny – jako ryba. Zítra vstanu, dušinko. Dělám ti tu nepořádek,
že?“</p>

<p class="mlptext">„Chtěl bys něco?“</p>

<p class="mlptext">Hordubal vrtí hlavou. „Mně je docela dobře. Jen – jen do okovu
vody; ale sám bych mohl –“</p>

<p class="mlptext">„Hned ti donesu.“ A jde.</p>

<p class="mlptext">Hordubal si nastlal podušek za záda a upravil si na prsou
košili. Aby mne Polana neviděla tak rozhaleného, myslí si. A kdybych se mohl
umýt a oholit! Už přijde Polana, už tu bude. Snad si sedne i na pelest, zatímco
budu pít. Juraj dělá místo, aby si mohla sednout, a čeká. Snad zapomněla, myslí
si; má, chudák, plno práce – kdyby se aspoň Štěpán vrátil! Řeknu jí, až přijde:
A což, Polano, aby se vrátil Manya?</p>

<p class="mlptext">Do dveří vchází Hafie a nese sklenici vody, nese ji tak
opatrně, že samou pozorností vyplazuje jazýček.</p>

<p class="mlptext">„To jsi hodná, Hafie,“ vydechl Hordubal. „A což, strýček
Štěpán tu není?“</p>

<p class="mlptext">„Není.“</p>

<p class="mlptext">„A co dělá mamka?“</p>

<p class="mlptext">„Stojí na dvoře.“</p>

<p class="mlptext">Hordubal už neví, co by řekl, i napít se zapomněl. „Nu, jdi,“
bručí, a Hafie skokem ze dveří.</p>

<p class="mlptext">Juraj tiše leží a naslouchá. Koně ve stáji dusají kopyty – dá-li
jim Polana vody? Ne, dává sviním, slyšet spokojené chrochtání. Co kroků taková
ženská musí udělat, diví se Hordubal. Měl by se vrátit Štěpán; pojedu do Rybár
a řeknu mu, co ty, lenochu, hybaj ke koním, Polana nezastane všechnu robotu.
Třeba odpoledne pojedu, myslí si Juraj, a pak se mu před očima natáhly takové
závoje, a všechno mizí.</p>

<p class="mlptext">Do dveří nakoukla Hafie, chvilku přešlapuje a pryč zase. „Spí,“
šeptá mamce na dvoře. Polana nic, zahloubaně myslí na cosi.</p>

<p class="mlptext">K polednímu Hafie znovu po špičkách do jizby. Hordubal leží,
ruce za hlavou, a mrká do stropu.</p>

<p class="mlptext">„Maminka se nechá ptát, chcete-li něco?“ odříkává Hafie.</p>

<p class="mlptext">„Myslím, Polano,“ povídá Juraj, „že by se Štěpán mohl vrátit.“</p>

<p class="mlptext">Děvčátko otevřelo nechápavě papuli. „A. jak prý vám je?“
vydechlo.</p>

<p class="mlptext">„Dobře, děkuju uctivě.“</p>

<p class="mlptext">Hafie běží ven. „Prý mu je dobře,“ hlásí Polaně.</p>

<p class="mlptext">„Docela dobře?“</p>

<p class="mlptext">„No,“ míní děvčátko.</p>

<p class="mlptext">A pak se udělalo odpolední ticho. Hafie už neví co robit. Prý
doma budeš, kdyby gazda něco potřeboval – Hafie si hraje na zápraží s pannou,
kterou jí vyřezal Štěpán. Nesmíš ven, povídá panence, hospodář si lehl, musíš
hlídat dvůr. A neplač, nebo ti naplácám.</p>

<p class="mlptext">Hafie se jde po špičkách podívat do jizby. Hospodář sedí na
posteli a kývá hlavou.</p>

<p class="mlptext">„Co dělá mamka, Hafie?“</p>

<p class="mlptext">„Šla někam.“</p>

<p class="mlptext">Hordubal kývá hlavou. „Řekni jí, aby se Štěpán vrátil. A toho
hřebečka že může Štěpán dostat zpátky. Chtěla bys králíčky?“</p>

<p class="mlptext">„Chtěla.“</p>

<p class="mlptext">„Udělám ti klec na králíky, takovou, jakou měl majner Jensen.
Ech, Polano, v Americe je takových věcí – Všechno urobím.“ Hordubal kývá
hlavou. „Počkej, já tě vezmu nahoru na poloninu, tam ti je takový podivný srub –
ani Míša neví, co to bylo. Jdi, jdi, řekni mamce, že se Štěpán vrátí.“</p>

<p class="mlptext">Hordubal je jaksi spokojen, lehá si a zavírá oči. To je tma,
jako ve štole. Buch, buch, to do skály kladivem. A Štěpán se šklebí, prý samý
kámen. Áno, ale zato ty nevíš, hlupáku, co je to robota. Po robotě se pozná
chlap. A jaké to, dušinko, máš dříví na dvorku? Samá rovná polena. A já – pařezy
jsem štípával. To je robota pro chlapa, štípat pařezy. Nebo kamení dobývat ze
země. Hordubal je spokojen. Mnoho jsem se narobil, Polano, jej Bohu, mnoho.
Dobře je to, v pořádku. A Juraj, ruce křížem, pokojně usíná.</p>

<p class="mlptext">Probudil se za soumraku, protože šero tlačí. „Hafie,“ volá, „Hafie,
kde je Polana?“ Ticho, jen zdálky zvonění; to se stáda vracejí z pastvy.
Hordubal vyletěl z postele a natahuje si kalhoty: musím kravám otevřít vrata.
Hlava se člověku motá, to od toho ležení. Juraj tápe ven, na dvorek, a otvírá
dokořán vrata; divně je mu, udýchal se, ale chvála Bohu, už jsme venku. Zvonění
se blíží, valí se jako řeka: jako by se všecko rozezvonilo kravskými zvonci a cinkáním
telátek. Juraj má chuť kleknout, ještě nikdy neslyšel tak slavné a veliké
zvonění. Kývajíce hlavami, jaksi ohromné, vcházejí dvě kravky do dvora s plnými
a světlými vemeny. Juraj se opírá o vrata, a je mu tak dobře, tak smírně, jako
by se modlil.</p>

<p class="mlptext">Do vrat vběhla Polana, rychlá, udýchaná. „Ty jsi už vstal?“
vyhrkla. „A kde je Hafie?“</p>

<p class="mlptext">„Nu, vstal,“ mumlá Juraj omluvně. „Je mi už dobře.“</p>

<p class="mlptext">„Jdi, jdi ještě ležet,“ káže Polana. „Ráno – budeš docela
zdráv.“</p>

<p class="mlptext">„Jak chceš, dušinko, jak chceš,“ praví Juraj poslušně a přívětivě.
„Zbytečně bych tu překážel.“ Ještě zavřít vrata, zahákovat, a pomalu zašel do
jizby.</p>

<p class="mlptext">Když mu nesli večeři, spal.</p>

</div>
</body>
</html>