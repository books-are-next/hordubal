<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Kniha
první">
    <meta name="apple-mobile-web-app-capable" content="yes">
    <title>Kniha
      první • Hordubal</title>
    <link rel="stylesheet" href="./style/style.min.css" media="screen" integrity="sha256-zqwh2ZAv03c4MNRG04qGapqDfOESw/lqZB7l4xi1RyY=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./hordubal_006.html">
    <link rel="next" href="./hordubal_008.html">
    <meta name="nb-order" content="6">
    <link rel="self" href="hordubal_007.html">
    <meta name="nb-identifier" content="capek-hordubal-883486e">
    <meta name="nb-role" content="chapter">
  </head>
  <body data-nb-words="10687" data-nb-chars="58375" class="nb-role-chapter nb-custom-style">
    <nav role="doc-toc">
      <ul class="plain"></ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./hordubal_006.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="2" data-nb-chars="10"><span class="idea" data-nb-ref-number="1" id="idea1" data-nb-words="1" data-nb-chars="5">Kniha</span>
          <span class="idea" data-nb-ref-number="2" id="idea2" data-nb-words="1" data-nb-chars="5">první</span>
        </h1>
        <h3 id="i" class="chunk" data-nb-ref-number="2" data-nb-words="1" data-nb-chars="2"><span class="idea" data-nb-ref-number="3" id="idea3" data-nb-words="1" data-nb-chars="2">I.</span></h3>
        <p class="chunk" data-nb-ref-number="3" data-nb-words="90" data-nb-chars="500"><span class="idea" data-nb-ref-number="4" id="idea4" data-nb-words="90" data-nb-chars="500">Je&nbsp;to&nbsp;ten druhý od&nbsp;okna, ten v&nbsp;pomačkaných šatech: kdo by&nbsp;do&nbsp;něho řekl, že&nbsp;je&nbsp;to&nbsp;Amerikán? Nepovídejte, Amerikáni přece nejezdí osobním vlakem: jedou si&nbsp;v&nbsp;rychlíku, a&nbsp;ještě se&nbsp;jim to&nbsp;zdá málo, to&nbsp;prý v&nbsp;Americe jsou onačejší vlaky, o&nbsp;mnoho delší vozy, a&nbsp;v&nbsp;nich takový bílý waiter podává ledovou vodu a&nbsp;ice-creamy, víte? Haló, boy, huláká takový Amerikán, dones sem pivo, rundu piva, všem ve&nbsp;voze sklenici, ať&nbsp;to&nbsp;stojí třeba pět dolarů, damn! Kdepak, lidičky, v&nbsp;Americe, to&nbsp;je&nbsp;život, marno tady mluvit!</span></p>
        <p class="chunk" data-nb-ref-number="4" data-nb-words="68" data-nb-chars="388"><span class="idea" data-nb-ref-number="5" id="idea5" data-nb-words="68" data-nb-chars="388">Ten druhý od&nbsp;okna klímá s&nbsp;otevřenými ústy, zpocen únavou, a&nbsp;hlava se&nbsp;mu&nbsp;klátí jako neživá. Ach bože, ach bože, to&nbsp;už&nbsp;je&nbsp;jedenáct, třináct, čtrnáct, patnáct dní; patnáct dní a&nbsp;nocí prosedět na&nbsp;kufru, spát na&nbsp;podlaze nebo na&nbsp;lavici, lepkavý potem a&nbsp;zdřevěnělý, ohlušený bušením mašin; toto už&nbsp;je&nbsp;patnáctý den; kdybych mohl aspoň natáhnout nohy, nastlat si&nbsp;pod hlavu sena a&nbsp;spát, spát, spát…</span></p>
        <p class="chunk" data-nb-ref-number="5" data-nb-words="71" data-nb-chars="339"><span class="idea" data-nb-ref-number="6" id="idea6" data-nb-words="71" data-nb-chars="339">Tlustá židovka u&nbsp;okna se&nbsp;štítivě tiskne do&nbsp;kouta. To&nbsp;tak, ještě to&nbsp;usne a&nbsp;svalí se&nbsp;to&nbsp;na&nbsp;mne jako pytel; kdopak ví, co&nbsp;s&nbsp;ním je, – vypadá, jako by&nbsp;se&nbsp;válel v&nbsp;šatech po&nbsp;zemi nebo kde; a&nbsp;ty&nbsp;jsi mi&nbsp;nějaký divný, hned bych si&nbsp;sedla jinam, ach bože, kdyby už&nbsp;byl konec cesty! A&nbsp;ten druhý od&nbsp;okna se&nbsp;naklání, padá kupředu a&nbsp;trhnutím se&nbsp;probouzí.</span></p>
        <p class="chunk" data-nb-ref-number="6" data-nb-words="12" data-nb-chars="74"><span class="idea" data-nb-ref-number="7" id="idea7" data-nb-words="12" data-nb-chars="74">To&nbsp;je&nbsp;horko,“ navazuje opatrně hovor stařík s&nbsp;tváří kramáře. „Kam jedete?“</span></p>
        <p class="chunk" data-nb-ref-number="7" data-nb-words="6" data-nb-chars="36"><span class="idea" data-nb-ref-number="8" id="idea8" data-nb-words="6" data-nb-chars="36">„Do Krivé,“ vypravil ze&nbsp;sebe člověk.</span></p>
        <p class="chunk" data-nb-ref-number="8" data-nb-words="12" data-nb-chars="73"><span class="idea" data-nb-ref-number="9" id="idea9" data-nb-words="12" data-nb-chars="73">„Do Krivé,“ opakuje kramář znalecky a&nbsp;blahovolně. „A z&nbsp;daleka, z&nbsp;daleka?“</span></p>
        <p class="chunk" data-nb-ref-number="9" data-nb-words="194" data-nb-chars="1011"><span class="idea" data-nb-ref-number="10" id="idea10" data-nb-words="194" data-nb-chars="1011">Ten druhý od&nbsp;okna neodpovídá, utírá si&nbsp;špinavou prackou zvlhlé čelo, je&nbsp;mu&nbsp;mdlo slabostí a&nbsp;závratí. Kramář uraženě zafuní a&nbsp;odvrací se&nbsp;k&nbsp;oknu. Ten druhý si&nbsp;netroufá podívat se&nbsp;oknem, schovává oči na&nbsp;poplivané podlaze, čeká, že&nbsp;se&nbsp;ho&nbsp;zeptají ještě jednou. A&nbsp;pak jim to&nbsp;řekne. Z&nbsp;daleka. Až&nbsp;z&nbsp;Ameriky, pěkně prosím. Ale jděte, až&nbsp;z&nbsp;Ameriky? A&nbsp;to&nbsp;jedete tak daleko na&nbsp;návštěvu? Ne, já&nbsp;se&nbsp;vracím domů. Do&nbsp;Krivé. Mám tam ženu a&nbsp;holčičku. Hafia se&nbsp;jmenuje. Hafia. Tři roky byla stará, když jsem odejel. Tak vida, z&nbsp;Ameriky! A&nbsp;jak jste tam byl dlouho? Osm let. Osm let už&nbsp;tomu je. A&nbsp;po&nbsp;tu&nbsp;celou dobu jsem měl džob na&nbsp;jednom místě. Jako majner. V&nbsp;Johnstownu. Já&nbsp;tam měl krajana, Michal Bobok se&nbsp;jmenoval. Michal Bobok z&nbsp;Talamáše. Toho to&nbsp;zabilo, je&nbsp;tomu pět let. Od&nbsp;té&nbsp;doby jsem neměl s&nbsp;kým mluvit, – pěkně prosím, jak jsem se&nbsp;měl s&nbsp;nimi dorozumět? Copak Bobok, ten se&nbsp;naučil po&nbsp;jejich, ale to&nbsp;víte, když má&nbsp;chlap ženu, myslí na&nbsp;to, jak by&nbsp;jí&nbsp;jedno po&nbsp;druhém vypravoval, a&nbsp;to&nbsp;v&nbsp;takové cizí řeči nejde. Jmenuje se&nbsp;Polana.</span></p>
        <p class="chunk" data-nb-ref-number="10" data-nb-words="233" data-nb-chars="1293"><span class="idea" data-nb-ref-number="11" id="idea11" data-nb-words="233" data-nb-chars="1293">A&nbsp;jak jste tam mohl pracovat, když jste se&nbsp;nemohl dorozumět? Nu, jak: řekli mi&nbsp;jen Ellou, Hordubal, a&nbsp;ukázali mi&nbsp;můj džob. Až&nbsp;sedm dolarů denně jsem bral, prosím pěkně. Seven. Ale draho je&nbsp;v&nbsp;Americe, páni. Nestačí ani dva dolary na&nbsp;živobytí. Pět dolarů týdně na&nbsp;nocleh. A&nbsp;tu&nbsp;řekne ten pán naproti: Ale to&nbsp;jste, pane Hordubal, musel našetřit krásné peníze! Ach ja, daly by&nbsp;se&nbsp;našetřit. Ale já&nbsp;je&nbsp;posílal domů ženě – řekl jsem vám, že&nbsp;se&nbsp;jmenuje Polana? Každého měsíce, pane, padesát, šedesát, až&nbsp;devadesát dolarů. Ale to&nbsp;šlo, dokud byl Bobok živ, protože Bobok dovedl psát. Šikovný člověk, ten Bobok, ale zabilo ho&nbsp;to&nbsp;před pěti lety, trámy na&nbsp;něho spadly. Pak už&nbsp;jsem nemohl peníze posílat domů a&nbsp;dával jsem je&nbsp;do&nbsp;benku. Přes tři tisíce dolarů, pěkně prosím, a&nbsp;ty&nbsp;mně ukradli. Ale to&nbsp;není možné, pane Hordubal! co&nbsp;to&nbsp;říkáte? Yessr, přes tři tisíce dolarů. A&nbsp;vy&nbsp;jste je&nbsp;nežaloval? Pěkně prosím, jak žalovat? Náš formen mne dovedl k&nbsp;nějakému lojerovi; ten mi&nbsp;plácal na&nbsp;rameno, okej, okej, ale musíš platit advans; a&nbsp;formen mu&nbsp;řekl, you’re a&nbsp;swine, a&nbsp;zas mě&nbsp;strkal po&nbsp;schodech dolů. Tož tak je&nbsp;to&nbsp;v&nbsp;Americe, prosím, marno mluvit. Jezus, Jezus, pane Hordubal, tři tisíce dolarů? To&nbsp;jsou velké peníze, to&nbsp;je&nbsp;celý majetek, Bože nebeský, takové neštěstí! Tři tisíce dolarů, kolik je&nbsp;to&nbsp;na&nbsp;naše peníze?</span></p>
        <p class="chunk" data-nb-ref-number="11" data-nb-words="81" data-nb-chars="466"><span class="idea" data-nb-ref-number="12" id="idea12" data-nb-words="81" data-nb-chars="466">Juraj Hordubal cítí mocné uspokojení: to&nbsp;byste se&nbsp;všichni po&nbsp;mně ohlíželi, vy&nbsp;všichni tady, kdybych vám začal povídat; z&nbsp;celého trejnu by&nbsp;se&nbsp;sbíhali lidé podívat se&nbsp;na&nbsp;člověka, kterého v&nbsp;Americe okradli o&nbsp;tři tisíce dolarů; yessr, to&nbsp;jsem já. Juraj Hordubal zvedá oči a&nbsp;rozhlíží se&nbsp;po&nbsp;lidech; tlustá židovka se&nbsp;tiskne do&nbsp;kouta, kramář se&nbsp;uraženě dívá z&nbsp;okna a&nbsp;něco bezzubě přežvykuje, tetka s&nbsp;košem na&nbsp;klíně pozírá na&nbsp;Hordubala, jako by&nbsp;s&nbsp;něčím hluboce nesouhlasila.</span></p>
        <p class="chunk" data-nb-ref-number="12" data-nb-words="143" data-nb-chars="762"><span class="idea" data-nb-ref-number="13" id="idea13" data-nb-words="143" data-nb-chars="762">Juraj Hordubal se&nbsp;zase zavírá do&nbsp;sebe. Taky dobře, já&nbsp;se&nbsp;vás neprosím; pět let jsem s&nbsp;nikým nemluvil, a&nbsp;šlo to. A&nbsp;to&nbsp;se, pane Hordubal, z&nbsp;té&nbsp;Ameriky vracíte bez groše? Kdepak, já&nbsp;měl dobrý džob, ale peníze jsem už&nbsp;nedával do&nbsp;benku, you bet! Do&nbsp;kufru, pane, klíček zavěsit pod košili, a&nbsp;je&nbsp;to. Sedm set dolarů si&nbsp;vezu domů. Well, sir, já&nbsp;bych tam byl zůstal, ale ztratil jsem employment. Po&nbsp;osmi letech, pane. Lock out, sir. Příliš mnoho uhlí nebo co. Z&nbsp;našeho pitu dostalo šest set mužů leave, pane. A&nbsp;všude, všude jen propouštěli lidi. Nikde roboty pro člověka. Proto jedu zpátky. Domů, víte? Do&nbsp;Krivé. Mám tam ženu a&nbsp;něco polí. A&nbsp;Hafii, té&nbsp;byly tři roky. Sedm set dolarů si&nbsp;vezu pod košilí a&nbsp;začnu zase gazdovat… nebo půjdu do&nbsp;nějaké factory. Nebo dříví kácet.</span></p>
        <p class="chunk" data-nb-ref-number="13" data-nb-words="217" data-nb-chars="1162"><span class="idea" data-nb-ref-number="14" id="idea14" data-nb-words="217" data-nb-chars="1162">A&nbsp;to&nbsp;se&nbsp;vám, pane Hordubal, po&nbsp;ženě a&nbsp;dítěti nestýskalo? Jej Bohu, stýskalo; ale já&nbsp;jsem jim, pěkně prosím, posílal peníze a&nbsp;myslel jsem, toto na&nbsp;krávu, toto na&nbsp;strych pole, toto Polaně na&nbsp;cosi, však sama bude vědět. Každý dolar byl na&nbsp;něco. A&nbsp;když jsem dával peníze do&nbsp;benku, to&nbsp;už&nbsp;bylo jako stádo krav. Yessr, a&nbsp;to&nbsp;mně ukradli. A&nbsp;psala vám někdy vaše žena? Nepsala. Neumí psát. Ale vy&nbsp;jste jí&nbsp;psal? No, sir. Can´t write, sir. Od&nbsp;té&nbsp;doby, co&nbsp;zemřel Michal Bobok, jsem jí&nbsp;neposílal nic, jen peníze ukládal. Ale telegrafoval jste jí&nbsp;aspoň, že&nbsp;přijedete? Ale co, ale co, na&nbsp;to&nbsp;je&nbsp;škoda peněz. Lekla by&nbsp;se, kdyby přišel posel, ale mne se&nbsp;nepoleká. Haha, kdežpak! Třeba si&nbsp;myslí, že&nbsp;jste mrtev, pane Hordubal; to&nbsp;víte, když tolik let od&nbsp;vás nedostala ani zprávičku – Mrtev? Takový chlap jako já, a&nbsp;mrtev? Juraj Hordubal se&nbsp;dívá na&nbsp;své uzlovité pěsti. Takový chlap, co&nbsp;si&nbsp;to&nbsp;myslíte! Polana je&nbsp;moudrá, Polana ví, že&nbsp;se&nbsp;vrátím. Inu, jsme všichni smrtelní; co&nbsp;když se&nbsp;Polana nedožila? Shut up, sir; bylo jí&nbsp;třiadvacet, když jsem jel, a&nbsp;silná, pane, silná jako řemen – to&nbsp;neznáte Polanu; za&nbsp;ty&nbsp;peníze, za&nbsp;ty&nbsp;dolary, co&nbsp;jsem posílal, za&nbsp;ty&nbsp;aby nebyla živa? No, thank you.</span></p>
        <p class="chunk" data-nb-ref-number="14" data-nb-words="146" data-nb-chars="810"><span class="idea" data-nb-ref-number="15" id="idea15" data-nb-words="146" data-nb-chars="810">Nakvašený kramář u&nbsp;okna si&nbsp;stírá modrým šátkem pot. Třeba zase řekne: To&nbsp;je&nbsp;horko! Horko, pane? Tomu říkáte horko? Měl byste být, pane, na&nbsp;lowerdecku; nebo dole v&nbsp;shaftu na&nbsp;antracit… Tam posílají niggery, ale já&nbsp;to&nbsp;vydržel, yessr. Za&nbsp;sedm dolarů. Hallo, Hordubal! Hallo, you niggash! Ach, pane, člověk mnoho vydrží. Kůň ne. Tam dolů už&nbsp;nemohli dát koně, aby tahali káry. Příliš horko, pane. Nebo takový lowerdeck na&nbsp;lodi… Člověk mnoho vydrží, jen kdyby se&nbsp;aspoň mohl domluvit. Něco na&nbsp;tobě chtějí, nevíš co; a&nbsp;oni křičí, vztekají se, krčí rameny – Prosím pěkně, jak se&nbsp;mám v&nbsp;Hamburku doptat, kudy se&nbsp;jede do&nbsp;Krivé? Oni mohou křičet, ale já&nbsp;ne. Do&nbsp;Ameriky, to&nbsp;se&nbsp;vám jede jakoby nic; jeden vás naloží na&nbsp;loď, jeden vás čeká tam – ale zpátky, pane, zpátky vám nepomůže nikdo. No, sir. Těžká, pane, je&nbsp;cesta domů.</span></p>
        <p class="chunk" data-nb-ref-number="15" data-nb-words="45" data-nb-chars="248"><span class="idea" data-nb-ref-number="16" id="idea16" data-nb-words="45" data-nb-chars="248">A&nbsp;Juraj Hordubal kývá hlavou, teď už&nbsp;se&nbsp;mu&nbsp;kývá sama, klátí se&nbsp;těžce a&nbsp;neživě, a&nbsp;Juraj usíná. Tlustá židovka u&nbsp;okna sevřela pohoršeně rty; tetka s&nbsp;košem na&nbsp;klíně a&nbsp;uraženy kramář na&nbsp;sebe významně pohlédli: Jaja, takoví jsou dnes lidé. Jako dobytek.</span></p>
        <h3 id="ii" class="chunk" data-nb-ref-number="16" data-nb-words="1" data-nb-chars="3"><span class="idea" data-nb-ref-number="17" id="idea17" data-nb-words="1" data-nb-chars="3">II.</span></h3>
        <p class="chunk" data-nb-ref-number="17" data-nb-words="178" data-nb-chars="989"><span class="idea" data-nb-ref-number="18" id="idea18" data-nb-words="178" data-nb-chars="989">Kdopak to&nbsp;jde, kdopak je&nbsp;to&nbsp;tam na&nbsp;druhém boku doliny? Vida ho, pána v&nbsp;botách, snad montér nebo kdo, nese si&nbsp;černý kufřík a&nbsp;šlape do&nbsp;vrchu – kdyby nebyl tak daleko, dal bych ruce k&nbsp;ústům a&nbsp;zahoukal na&nbsp;něho: Pochválen Ježíš Kristus, pane, kolik je&nbsp;hodin? Dvě s&nbsp;poledne, pasáčku; kdybych nebyl tak daleko, zavolal bych na&nbsp;tebe, čí&nbsp;že&nbsp;paseš krávy, a&nbsp;ty&nbsp;bys třeba ukázal: ta&nbsp;lyska, ta&nbsp;straka, ta&nbsp;hvězda, ta&nbsp;malina, tato jalůvka patří Polaně Hordubalové. Tak, tak, hochu, pěkné kravky, radost pohledět; jen je&nbsp;nepouštěj dolů k&nbsp;Čornopotoku, tam je&nbsp;tráva kyselá a&nbsp;voda hořká. Tak vida, Polaně Hordubalové; inu, dřív mívala jen dvě krávy; a&nbsp;což, hochu, nemá ona i&nbsp;nějaké voly? Ach, Hospodine, a&nbsp;jaké voly, podolské, rohy jako napřažené paže; dva voly, pane. A&nbsp;což ovce? I&nbsp;barany, i&nbsp;ovce, pane, ale ty&nbsp;se&nbsp;pasou nahoře na&nbsp;Durné Polonině. Moudrá a&nbsp;bohatá je&nbsp;Polana. A&nbsp;muže nemá? Co&nbsp;máváš rukou? Nemá Polana hospodáře? Ach, jaký hlupák, nepozná člověka; stíní si&nbsp;oči dlaní a&nbsp;pozírá, pozírá jako pařez.</span></p>
        <p class="chunk" data-nb-ref-number="18" data-nb-words="131" data-nb-chars="720"><span class="idea" data-nb-ref-number="19" id="idea19" data-nb-words="131" data-nb-chars="720">Juraj Hordubal cítí srdce tepat až&nbsp;v&nbsp;hrdle; musí se&nbsp;zastavit a&nbsp;vydechnout, ahah! ahah! Je&nbsp;toho až&nbsp;příliš, je&nbsp;to&nbsp;tak náhlé, zalyká se&nbsp;tím jako člověk, který padl do&nbsp;vody: najednou, najednou je&nbsp;doma, to&nbsp;jen udělal krok přes ten kamenitý výmol, a&nbsp;už&nbsp;ho&nbsp;to&nbsp;zaplavilo ze&nbsp;všech stran: ano, ten výmol tu&nbsp;vždycky byl, bylo tu&nbsp;křoví trnkové a&nbsp;i&nbsp;tehdy bylo ožehlé ohněm pasáků; a&nbsp;zas kvetou v&nbsp;suti divizny, cesta se&nbsp;vytrácí v&nbsp;suché trávě a&nbsp;suché mateřídoušce, tady ten balvan zarostlý jafurou, encián, jalovce a&nbsp;kraj lesa, suché kravince a&nbsp;opuštěná salaš; už&nbsp;není Ameriky a&nbsp;není osmi let; je&nbsp;všecko, co&nbsp;bylo, lesklý brouk v&nbsp;hlavičce bodláku, klouzavá tráva a&nbsp;zdálky zvonce krav, sedlo nad Krivou, hnědé trsy ostřice a&nbsp;cesta domů –</span></p>
        <p class="chunk" data-nb-ref-number="19" data-nb-words="100" data-nb-chars="625"><span class="idea" data-nb-ref-number="20" id="idea20" data-nb-words="100" data-nb-chars="625">– cesta měkkými kroky horala, jenž nosí opánky a&nbsp;nebyl v&nbsp;Americe, cesta vonící kravami a&nbsp;lesem, vyhřátá jako chlebová pec, cesta do&nbsp;údolí, cesta kamenitá a&nbsp;vyšlapaná stády, rozbahnělá prameny, seskakující po&nbsp;kamenech, ach, Hospodine, jaká správná pěšina, prudká jako potok, měkká travou, drolící se&nbsp;štěrkem, mlaskající v&nbsp;mokřině, shýbající se&nbsp;pod koruny lesa: no, sir, žádný škvárový chodník, co&nbsp;pod botou skřípe, jako v&nbsp;Johnstownu, žádné rejlings, žádné zástupy mužů šlapajíc k&nbsp;majně, ani človíčka nikde, ani človíčka, jen cesta dolů, potok a&nbsp;zvonění stád, cesta domů, padání k&nbsp;domovu, zvonky telátek a&nbsp;u&nbsp;potoka modrý oměj –</span></p>
        <p class="chunk" data-nb-ref-number="20" data-nb-words="87" data-nb-chars="482"><span class="idea" data-nb-ref-number="21" id="idea21" data-nb-words="87" data-nb-chars="482">Juraj Hordubal sestupuje dlouhými kroky, jakýpak kufřík, jakýchpak osm let; tady je&nbsp;cesta domů a&nbsp;po&nbsp;té&nbsp;se&nbsp;to&nbsp;běží samo, jako se&nbsp;vrací stádo za&nbsp;soumraku s&nbsp;plnými vemeny, bimbam krav a&nbsp;zvonečky telátek: což sednout tady a&nbsp;vyčkat do&nbsp;soumraku, přijít do&nbsp;vsi se&nbsp;zvoněním stád, v&nbsp;hodinu, kdy báby vycházejí na&nbsp;zápraží a&nbsp;chlapi se&nbsp;opírají o&nbsp;plot: koukejte, koukejte, kdo sem jde? Ale já&nbsp;– jako stádo z&nbsp;pastvy – rovnou do&nbsp;otevřených vrat. Dobrý večer, Polano. Ani já&nbsp;se&nbsp;nevracím s&nbsp;prázdnou.</span></p>
        <p class="chunk" data-nb-ref-number="21" data-nb-words="51" data-nb-chars="268"><span class="idea" data-nb-ref-number="22" id="idea22" data-nb-words="51" data-nb-chars="268">Nebo ne, vyčkat až&nbsp;do&nbsp;tmy, až&nbsp;přejde boží dobytek, až&nbsp;všechno usne; a&nbsp;zaklepat na&nbsp;okno, Polano! Polano! Jezu Kriste, kdo je&nbsp;tam? Já, Polano, abys byla první, kdo mne vidí; sláva ti, Bože. A&nbsp;kde je&nbsp;Hafie? Hafie spí; mám ji&nbsp;probudit? Ne, nech ji&nbsp;spát. Buď pochválen Bůh.</span></p>
        <p class="chunk" data-nb-ref-number="22" data-nb-words="91" data-nb-chars="511"><span class="idea" data-nb-ref-number="23" id="idea23" data-nb-words="91" data-nb-chars="511">A&nbsp;Hordubal vykročil ještě rychleji. Jej Bohu, to&nbsp;se&nbsp;to&nbsp;jde, když se&nbsp;tak člověku rozběhnou myšlenky! Ani jim nestačíš, marně natahuješ nohy; hlava tě&nbsp;předběhne a&nbsp;je&nbsp;už&nbsp;u&nbsp;jeřabin na&nbsp;kraji dědiny, huš, husy, huš, a&nbsp;už&nbsp;jsi doma. Měl bys zatroubit na&nbsp;hubu: kde jste kdo, pozírejte, kdo to&nbsp;jde, jaký Amerikán, tramtará, to&nbsp;koukáte, boys, hallo! A&nbsp;teď ticho, tady jsme doma, Polana na&nbsp;dvorku vytlouká len, přikrást se&nbsp;odzadu a&nbsp;zakrýt jí&nbsp;oči – Juraj! Jak jsi mne, Polano, poznala? Chvála Bohu, abych nepoznala tvé ruce!</span></p>
        <p class="chunk" data-nb-ref-number="23" data-nb-words="96" data-nb-chars="523"><span class="idea" data-nb-ref-number="24" id="idea24" data-nb-words="96" data-nb-chars="523">Hordubal běží dolinou, kufříku v&nbsp;ruce necítí, tam je&nbsp;složena celá ta&nbsp;Amerika, modré košile, šaty z&nbsp;manšestru a&nbsp;Teddy-bear pro Hafii; a&nbsp;tohle, Polano, pro tebe, látka na&nbsp;šaty, jaké se&nbsp;nosí v&nbsp;Americe, voňavé mýdlo, handbag s&nbsp;řetízkem, a&nbsp;toto, Hafie, je&nbsp;flashlight, zmáčkneš tuto ten knoflík, a&nbsp;svítí to, a&nbsp;tady ti&nbsp;vezu obrázky vystříhané z&nbsp;novin – ach, děvečko, já&nbsp;jich měl, po&nbsp;osm let jsem pro tebe schovával, co&nbsp;jsem kde našel; musel jsem je&nbsp;nechat tam, už&nbsp;se&nbsp;mi&nbsp;nevešly do&nbsp;sjutkejsu. Ale počkej, ještě tam v&nbsp;kufru je&nbsp;věcí!</span></p>
        <p class="chunk" data-nb-ref-number="24" data-nb-words="203" data-nb-chars="1135"><span class="idea" data-nb-ref-number="25" id="idea25" data-nb-words="203" data-nb-chars="1135">A&nbsp;tady už, chvála Bohu, vede cesta přes potok; žádná železná lávka, ale jen kameny ve&nbsp;vodě, musí se&nbsp;skákat z&nbsp;kamene na&nbsp;kámen a&nbsp;rukama házet, é, chaso, tamto v&nbsp;kořání olší jsme chodili na&nbsp;raky, kalhoty vykasány a&nbsp;mokří až&nbsp;po&nbsp;uši; a&nbsp;je-li tuto v&nbsp;ohybu cesty ještě ten kříž? Pochválen Ježíš Kristus, je&nbsp;tu, skloněn nad vozovou cestou, měkkou teplým prachem a&nbsp;vonící stádem, slámou a&nbsp;žitem; a&nbsp;to&nbsp;už&nbsp;tu&nbsp;musí být plot Michalčukova sadu, a&nbsp;je&nbsp;tu, zarostlý bezem a&nbsp;ořeším jako tehdy, a&nbsp;je&nbsp;vyvrácený, tak jako byl; sláva ti, Hospodine, to&nbsp;už&nbsp;jsme ve&nbsp;vsi, zdrávi došli, Juraji Hordubale. A&nbsp;Juraj Hordubal se&nbsp;zastavuje, čertví cože ten kufřík je&nbsp;najednou tak těžký, jen setřít pot, a&nbsp;Jezus Maria, proč jsem se&nbsp;neumyl u&nbsp;potoka, proč jsem nevytáhl z&nbsp;kufříku břitvu a&nbsp;zrcátko, abych se&nbsp;oholil u&nbsp;potoka! Vypadám jistě jako cikán, jako tulák, jako zbojník, což abych se&nbsp;vrátil umýt se, než se&nbsp;ukážu Polaně? Ale to&nbsp;už&nbsp;nejde, Hordubale, dívají se&nbsp;na&nbsp;tebe; za&nbsp;Michalčukovým plotem, za&nbsp;příkopem lopuchovým se&nbsp;nehnutě a&nbsp;vyjeveně dívá dítě. Zavoláš na&nbsp;ně, Hordubale? Řekneš, hej ty, jsi-li ty&nbsp;Michalčukův? A&nbsp;dítě, pleskajíc bosými tlapkami, se&nbsp;dává na&nbsp;útěk.</span></p>
        <p class="chunk" data-nb-ref-number="25" data-nb-words="98" data-nb-chars="551"><span class="idea" data-nb-ref-number="26" id="idea26" data-nb-words="98" data-nb-chars="551">Což obejít dědinu, myslí si&nbsp;Hordubal, a&nbsp;dostat se&nbsp;domů zadem? To&nbsp;tak, aby na&nbsp;mne vyběhli, ty&nbsp;jeden, kam to&nbsp;lezeš? Hybaj na&nbsp;cestu, nebo dostaneš bičem! Co&nbsp;dělat, musí člověk jít středem dědiny; ach, ty&nbsp;Bože, jen kdyby ten kufřík tak netížil! Tvář tetky v&nbsp;okně za&nbsp;muškátem, vyjevené pohledy slunečnic, babka na&nbsp;dvorku něco vylévá, jako by&nbsp;se&nbsp;ohlížela zadnicí, děti se&nbsp;zastavují a&nbsp;civějí, hele, hele, jde někdo cizí, děda Kyryl mele naprázdno bradou a&nbsp;ani očí nezvedne, ještě jedno bodnutí u&nbsp;srdce, Bůh s&nbsp;námi, a&nbsp;vejdi se&nbsp;skloněnou šíjí do&nbsp;branky domova.</span></p>
        <p class="chunk" data-nb-ref-number="26" data-nb-words="82" data-nb-chars="477"><span class="idea" data-nb-ref-number="27" id="idea27" data-nb-words="82" data-nb-chars="477">Ej, ty&nbsp;hlupáku, jak jsi se&nbsp;tak mohl zmýlit! To&nbsp;přece není Hordubalovic dřevěná chalupa, dřevěný chlév a&nbsp;stodola z&nbsp;trámů; toto je&nbsp;hotový dvorec, zděné stavení a&nbsp;střecha z&nbsp;tašek, na&nbsp;dvorku železná pumpa, z&nbsp;železa pluh a&nbsp;brány železné, nu, dvorec jakýsi; chytro, Hordubale, chytro se&nbsp;ztrať i&nbsp;s&nbsp;tím svým černým kufříkem, než přijde gazda a&nbsp;řekne: Nu&nbsp;co, co&nbsp;ty&nbsp;tady okouníš? Dobrý den, hospodáři, nebývala tady Polana Hordubalová? Prosím za&nbsp;odpuštění, pane, nevím, kam jsem dal oči.</span></p>
        <p class="chunk" data-nb-ref-number="27" data-nb-words="19" data-nb-chars="123"><span class="idea" data-nb-ref-number="28" id="idea28" data-nb-words="19" data-nb-chars="123">Na&nbsp;zápraží vychází Polana a&nbsp;stane jako zkamenělá, oči vytřeštěny, ruce přesilně tiskne k&nbsp;prsoum a&nbsp;prudce, jíkavě vydechuje.</span></p>
        <h3 id="iii" class="chunk" data-nb-ref-number="28" data-nb-words="1" data-nb-chars="4"><span class="idea" data-nb-ref-number="29" id="idea29" data-nb-words="1" data-nb-chars="4">III.</span></h3>
        <p class="chunk" data-nb-ref-number="29" data-nb-words="70" data-nb-chars="374"><span class="idea" data-nb-ref-number="30" id="idea30" data-nb-words="70" data-nb-chars="374">A&nbsp;teď neví Juraj Hordubal, co&nbsp;by&nbsp;řekl: tolik začátků si&nbsp;myslil, co&nbsp;to, že&nbsp;se&nbsp;sem žádný nehodí? Nezakryje dlaněmi oči Polaně, nezaťuká v&nbsp;noci na&nbsp;okno, nevrátí se&nbsp;se&nbsp;zvoněním stád a&nbsp;se&nbsp;slovy požehnání; ale ježatý sem vráží a&nbsp;neumytý, nu, jaký div, že&nbsp;se&nbsp;ženská poleká? I&nbsp;hlas by&nbsp;ze&nbsp;mne vyšel divný a&nbsp;seškrcený – poraď, Hospodine, co&nbsp;se&nbsp;dá&nbsp;říci takovým světu nepodobným hlasem.</span></p>
        <p class="chunk" data-nb-ref-number="30" data-nb-words="141" data-nb-chars="772"><span class="idea" data-nb-ref-number="31" id="idea31" data-nb-words="141" data-nb-chars="772">Polana ustupuje ze&nbsp;zápraží, až&nbsp;příliš daleko ustupuje, ach, Polano, já&nbsp;bych byl proklouzl i&nbsp;tak; a&nbsp;říká hlasem, který skoro není hlas a&nbsp;skoro není její: „Pojď dál, já&nbsp;– zavolám Hafii.“ Ano, Hafii, ale dřív bych chtěl tobě položit ruce na&nbsp;ramena a&nbsp;říci, nu, Polano, nerad jsem tě&nbsp;polekal; sláva Bohu, že&nbsp;už&nbsp;jsem doma. A&nbsp;vida, jak jsi se&nbsp;zařídila: nová je&nbsp;postel a&nbsp;vysoko nastlaná, stůl nový a&nbsp;těžký, na&nbsp;stěně svaté obrazy, inu, brachu, to&nbsp;ani v&nbsp;Americe nemají lepší; podlaha z&nbsp;prken a&nbsp;v&nbsp;oknech muškát, dobře jsi, Polano, gazdovala! Juraj Hordubal potichoučku usedá na&nbsp;svůj kufřík. Moudrá je&nbsp;Polana a&nbsp;ví&nbsp;si&nbsp;rady; jak to&nbsp;tu&nbsp;vyzírá, hádal bys, že&nbsp;má&nbsp;dvanáct krav, dvanáct i&nbsp;víc – Chvála Bohu, ne&nbsp;nadarmo jsem robotil; ale to&nbsp;horko v&nbsp;shaftu, dušinko, kdybys věděla, jaké peklo!</span></p>
        <p class="chunk" data-nb-ref-number="31" data-nb-words="152" data-nb-chars="845"><span class="idea" data-nb-ref-number="32" id="idea32" data-nb-words="152" data-nb-chars="845">Polana nejde; Juraji Hordubalovi je&nbsp;nějak tísnivě jako tomu, kdo sám a&nbsp;sám je&nbsp;v&nbsp;cizí jizbě. Počkám na&nbsp;dvorku, říká si, snad abych se&nbsp;zatím umyl. Joj, svléknout košili a&nbsp;napumpovat si&nbsp;studené vody na&nbsp;plece, na&nbsp;hlavu, do&nbsp;vlasů, přehojně stříkat vodou kolem a&nbsp;zařičet libostí, hej! ale to&nbsp;by&nbsp;se&nbsp;jaksi nehodilo, ještě ne, ještě ne; jen trochou vody z&nbsp;železné pumpy (bývalo tu&nbsp;dřevěné roubení a&nbsp;okov na&nbsp;vahadle, a&nbsp;ta&nbsp;hluboká tma dole, a&nbsp;jak to&nbsp;vlhce a&nbsp;chladně dechlo, když se&nbsp;člověk naklonil nad roubení) (toto je&nbsp;jako v&nbsp;Americe, tam mívají farmáci takové pumpy) (s plným okovem do&nbsp;chléva a&nbsp;napájet krávy, až&nbsp;se&nbsp;jim nozdry lesknou vlhkostí a&nbsp;hlasitě frkají), jen trochou vody smáčí umolousaný kapesník a&nbsp;utírá si&nbsp;čelo, ruce, týl, achachach, to&nbsp;chladí, ždímá kapesník a&nbsp;hledá, kam jej pověsit, ještě ne, ještě tu&nbsp;nejsme doma, a&nbsp;mokrý jej cpe do&nbsp;kapsy.</span></p>
        <p class="chunk" data-nb-ref-number="32" data-nb-words="132" data-nb-chars="743"><span class="idea" data-nb-ref-number="33" id="idea33" data-nb-words="132" data-nb-chars="743">„Tady máš tatínka, Hafie,“ slyší Hordubal, a&nbsp;Polana k&nbsp;němu strká jedenáctileté děvčátko poplašených, bledě modrých očí. „Tak ty&nbsp;jsi Hafie,“ bručí Hordubal rozpačitě (jej Bohu, pro tak velké dítě Teddy-bear!) a&nbsp;chce jí&nbsp;sáhnout po&nbsp;vlasech, jen tak prstem, Hafie; ale děvčátko uhýbá, tiskne se&nbsp;k&nbsp;matce a&nbsp;nespouští očí z&nbsp;toho cizího mužského. „Tak pozdrav přece, Hafie,“ praví Polana tvrdě a&nbsp;žďuchá holčičku do&nbsp;zad. Ach, Polano, nech ji&nbsp;– co&nbsp;na&nbsp;tom, že&nbsp;se&nbsp;dítě poleká! „Dobrý den,“ šeptá Hafie a&nbsp;odvrací se. Jurajovi je&nbsp;náhle nějak divně, oči se&nbsp;mu&nbsp;zalily, tvář dítěte se&nbsp;před ním třese a&nbsp;rozplývá; ale, ale, copak to&nbsp;– e&nbsp;nic, to&nbsp;nic není, jen že&nbsp;jsem už&nbsp;tolik let neslyšel ,dobrý den‘. „Pojď se&nbsp;podívat, Hafie,“ praví honem, „co jsem ti&nbsp;přivezl.“</span></p>
        <p class="chunk" data-nb-ref-number="33" data-nb-words="5" data-nb-chars="31"><span class="idea" data-nb-ref-number="34" id="idea34" data-nb-words="5" data-nb-chars="31">„Jdi, hloupá,“ strká ji&nbsp;Polana.</span></p>
        <p class="chunk" data-nb-ref-number="34" data-nb-words="112" data-nb-chars="647"><span class="idea" data-nb-ref-number="35" id="idea35" data-nb-words="112" data-nb-chars="647">Hordubal klečí u&nbsp;kufru, matičko boží, to&nbsp;se&nbsp;to&nbsp;všechno cestou zmuchlalo, a&nbsp;hledá elektrickou baterku, to&nbsp;se&nbsp;bude Hafie divit! „Tak vidíš, Hafie, tady stiskneš ten gombík, a&nbsp;svítí to.“ Nu&nbsp;copak, copak, ono to&nbsp;nechce svítit; Hordubal mačká na&nbsp;knoflík, obrací baterku ze&nbsp;všech stran a&nbsp;zesmutní. „Copak se&nbsp;s&nbsp;tím stalo? Aha, to&nbsp;asi vyschlo tam uvnitř, co&nbsp;je&nbsp;ta&nbsp;elektrika, – víš, bylo tak horko na&nbsp;lowerdecku – Inu, jasně to&nbsp;svítilo, Hafie, jako sluníčko. Ale počkej, já&nbsp;jsem ti&nbsp;přinesl obrázky, to&nbsp;něco uvidíš!“ Hordubal loví z&nbsp;kufříku listy z&nbsp;magazínů a&nbsp;novin, kterými proložil těch pár kousků šatstva. „Pojď sem, Hafie, ať&nbsp;vidíš, jak vypadá Amerika.“</span></p>
        <p class="chunk" data-nb-ref-number="35" data-nb-words="52" data-nb-chars="292"><span class="idea" data-nb-ref-number="36" id="idea36" data-nb-words="52" data-nb-chars="292">Děvčátko se&nbsp;rozpačitě kroutí a&nbsp;ohlíží se&nbsp;po&nbsp;matce. Polana suše a&nbsp;přísně ukazuje hlavou: jdi! Dítě se&nbsp;nesměle, nerado šourá k&nbsp;tomu dlouhému cizímu pánovi – ach, vystřelit ze&nbsp;dveří a&nbsp;běžet, běžet k&nbsp;Marice, k&nbsp;Žofce, k&nbsp;holkám, které tam za&nbsp;humny zavíjejí do&nbsp;peřinky takové utěšené malé štěňátko –</span></p>
        <p class="chunk" data-nb-ref-number="36" data-nb-words="33" data-nb-chars="157"><span class="idea" data-nb-ref-number="37" id="idea37" data-nb-words="33" data-nb-chars="157">„Podívej se, Hafie, tady ty&nbsp;dámy – a&nbsp;tu, pozírej, jak ti&nbsp;se&nbsp;bijí, haha, co? to&nbsp;je&nbsp;football, víš? taková hra, co&nbsp;se&nbsp;hraje v&nbsp;Americe. A&nbsp;toto, ty&nbsp;vysoké domy –“</span></p>
        <p class="chunk" data-nb-ref-number="37" data-nb-words="14" data-nb-chars="63"><span class="idea" data-nb-ref-number="38" id="idea38" data-nb-words="14" data-nb-chars="63">Hafie se&nbsp;ho&nbsp;už&nbsp;dotýká ramenem a&nbsp;nesměle se&nbsp;ptá: „A co&nbsp;je&nbsp;toto?“</span></p>
        <p class="chunk" data-nb-ref-number="38" data-nb-words="20" data-nb-chars="108"><span class="idea" data-nb-ref-number="39" id="idea39" data-nb-words="20" data-nb-chars="108">Juraje Hordubala to&nbsp;zaplavilo radostí a&nbsp;dojetím: tak vida, dítě si&nbsp;už&nbsp;zvyká! „To… víš, to&nbsp;je&nbsp;Felix the cat.“</span></p>
        <p class="chunk" data-nb-ref-number="39" data-nb-words="7" data-nb-chars="42"><span class="idea" data-nb-ref-number="40" id="idea40" data-nb-words="7" data-nb-chars="42">„Ale vždyť je&nbsp;to&nbsp;mačka,“ protestuje Hafie.</span></p>
        <p class="chunk" data-nb-ref-number="40" data-nb-words="20" data-nb-chars="106"><span class="idea" data-nb-ref-number="41" id="idea41" data-nb-words="20" data-nb-chars="106">„Haha, to&nbsp;se&nbsp;rozumí, že&nbsp;je&nbsp;to&nbsp;mačka! Ty&nbsp;jsi moudrá, Hafie! Ano, to&nbsp;je… takový americký kocour, all right.“</span></p>
        <p class="chunk" data-nb-ref-number="41" data-nb-words="5" data-nb-chars="18"><span class="idea" data-nb-ref-number="42" id="idea42" data-nb-words="5" data-nb-chars="18">„A co&nbsp;on&nbsp;to&nbsp;robí?“</span></p>
        <p class="chunk" data-nb-ref-number="42" data-nb-words="16" data-nb-chars="107"><span class="idea" data-nb-ref-number="43" id="idea43" data-nb-words="16" data-nb-chars="107">„To… to&nbsp;vylizuje tin, rozumíš? takovou plechovou krabici od&nbsp;konzervy. To&nbsp;je&nbsp;advertisment na&nbsp;konzervy, víš?“</span></p>
        <p class="chunk" data-nb-ref-number="43" data-nb-words="5" data-nb-chars="23"><span class="idea" data-nb-ref-number="44" id="idea44" data-nb-words="5" data-nb-chars="23">„A co&nbsp;je&nbsp;tady napsáno?“</span></p>
        <p class="chunk" data-nb-ref-number="44" data-nb-words="24" data-nb-chars="136"><span class="idea" data-nb-ref-number="45" id="idea45" data-nb-words="24" data-nb-chars="136">„To je… to&nbsp;bude něco po&nbsp;americku, Hafie, tomu ty&nbsp;nerozumíš; ale tuto, hleď, ty&nbsp;lodě,“ odváděl honem řeč Hordubal. „Po takové jsem plul.“</span></p>
        <p class="chunk" data-nb-ref-number="45" data-nb-words="4" data-nb-chars="15"><span class="idea" data-nb-ref-number="46" id="idea46" data-nb-words="4" data-nb-chars="15">„A co&nbsp;je&nbsp;toto?“</span></p>
        <p class="chunk" data-nb-ref-number="46" data-nb-words="15" data-nb-chars="90"><span class="idea" data-nb-ref-number="47" id="idea47" data-nb-words="15" data-nb-chars="90">„To jsou komíny, víš? Ty&nbsp;lodě mají uvnitř parní mašinu, a&nbsp;vzadu takový… takový propeller…“</span></p>
        <p class="chunk" data-nb-ref-number="47" data-nb-words="24" data-nb-chars="124"><span class="idea" data-nb-ref-number="48" id="idea48" data-nb-words="24" data-nb-chars="124">„A co&nbsp;tu&nbsp;je&nbsp;napsáno?“„To si&nbsp;přečteš jindy, umíš přece číst, že?“ uhýbá Hordubal. „A toto, vidíš, to&nbsp;se&nbsp;srazily dvě káry – –“</span></p>
        <p class="chunk" data-nb-ref-number="48" data-nb-words="68" data-nb-chars="352"><span class="idea" data-nb-ref-number="49" id="idea49" data-nb-words="68" data-nb-chars="352">Polana stojí na&nbsp;zápraží, ruce složeny na&nbsp;prsou, a&nbsp;suchýma upřenýma očima se&nbsp;dívá do&nbsp;dvorku. Tam vzadu v&nbsp;jizbě se&nbsp;k&nbsp;sobě schylují dvě hlavy, pomalý mužský hlas se&nbsp;namáhá vyložit, co&nbsp;je&nbsp;toto a&nbsp;co&nbsp;ono, „to tak dělají v&nbsp;Americe, Hafie, a&nbsp;toto, hleď, to&nbsp;jsem sám jednou viděl,“ a&nbsp;pak ten hlas vázne, váhá a&nbsp;bručí: „Jdi, Hafie, jdi se&nbsp;podívat, kde je&nbsp;mamka.“</span></p>
        <p class="chunk" data-nb-ref-number="49" data-nb-words="6" data-nb-chars="41"><span class="idea" data-nb-ref-number="50" id="idea50" data-nb-words="6" data-nb-chars="41">Hafie vyrazí na&nbsp;zápraží jako vysvobozená.</span></p>
        <p class="chunk" data-nb-ref-number="50" data-nb-words="12" data-nb-chars="72"><span class="idea" data-nb-ref-number="51" id="idea51" data-nb-words="12" data-nb-chars="72">„Počkej,“ zadrží ji&nbsp;Polana, „zeptej se&nbsp;ho, chce-li něco jíst… nebo pít.“</span></p>
        <p class="chunk" data-nb-ref-number="51" data-nb-words="29" data-nb-chars="171"><span class="idea" data-nb-ref-number="52" id="idea52" data-nb-words="29" data-nb-chars="171">„Není třeba, dušinko, není třeba,“ hlaholí Hordubal a&nbsp;hrne se&nbsp;na&nbsp;práh. „To jsi hodná, že&nbsp;sis vzpomněla, děkuju mnohokrát, ale to&nbsp;nespěchá. Třeba máš nějakou jinou práci –“</span></p>
        <p class="chunk" data-nb-ref-number="52" data-nb-words="7" data-nb-chars="46"><span class="idea" data-nb-ref-number="53" id="idea53" data-nb-words="7" data-nb-chars="46">„Co robit je&nbsp;pořád,“ podotýká Polana neurčitě.</span></p>
        <p class="chunk" data-nb-ref-number="53" data-nb-words="20" data-nb-chars="96"><span class="idea" data-nb-ref-number="54" id="idea54" data-nb-words="20" data-nb-chars="96">„Tak vidíš, Polano, nu&nbsp;tak vidíš, nebudu tě&nbsp;vyrušovat; jen si&nbsp;hleď svého, a&nbsp;já&nbsp;zatím – což já&nbsp;–“</span></p>
        <p class="chunk" data-nb-ref-number="54" data-nb-words="35" data-nb-chars="173"><span class="idea" data-nb-ref-number="55" id="idea55" data-nb-words="35" data-nb-chars="173">Polana k&nbsp;němu zvedá oči, jako by&nbsp;chtěla něco říci, jako by&nbsp;toho chtěla říci najednou nějak mnoho, až&nbsp;jí&nbsp;to&nbsp;cuká rty; ale spolkne to&nbsp;a&nbsp;jde po&nbsp;svém, neboť je&nbsp;vždycky co&nbsp;robit.</span></p>
        <p class="chunk" data-nb-ref-number="55" data-nb-words="74" data-nb-chars="369"><span class="idea" data-nb-ref-number="56" id="idea56" data-nb-words="74" data-nb-chars="369">Hordubal stojí ve&nbsp;dveřích a&nbsp;dívá se&nbsp;za&nbsp;Polanou: což abych šel za&nbsp;ní&nbsp;do&nbsp;kůlny – ještě ne, ještě ne; kůlna je&nbsp;tmavá, nu, nehodí se&nbsp;to&nbsp;jaksi. Osm let, brachu, je&nbsp;osm let. Rozumná žena je&nbsp;Polana, neskočí ti&nbsp;kolem krku jako mladice; chtěl by&nbsp;ses jí&nbsp;zeptat na&nbsp;to&nbsp;a&nbsp;ono, na&nbsp;pole, na&nbsp;dobytek, ale Bůh s&nbsp;ní, když má&nbsp;co&nbsp;robit. Vždycky byla Polana taková. Do&nbsp;práce, hbitá, moudrá.</span></p>
        <p class="chunk" data-nb-ref-number="56" data-nb-words="63" data-nb-chars="371"><span class="idea" data-nb-ref-number="57" id="idea57" data-nb-words="63" data-nb-chars="371">Zamyšleně se&nbsp;dívá Hordubal na&nbsp;dvorek… Čistý dvorek, mochničkou a&nbsp;rmenem prokvetlý, ani stružka močůvky nevytéká. Což o&nbsp;to, poohlédnout se&nbsp;po&nbsp;hospodářství – ještě ne, ještě ne; však Polana řekne sama, pojď se&nbsp;podívat, Juraji, jak jsem gazdovala: všecko murované a&nbsp;železné, všecko nové, tolik a&nbsp;tolik to&nbsp;stálo – A&nbsp;já&nbsp;řeknu: Dobře, Polano. I&nbsp;já&nbsp;ti&nbsp;nesu něco do&nbsp;hospodářství.</span></p>
        <p class="chunk" data-nb-ref-number="57" data-nb-words="56" data-nb-chars="286"><span class="idea" data-nb-ref-number="58" id="idea58" data-nb-words="56" data-nb-chars="286">Dobře to&nbsp;Polana dělá; a&nbsp;rovná je, rovná jako mladice, Hospodine, jaká rovná záda! Vždycky tak rovně nesla hlavu, už&nbsp;jako dívčí – Hordubal vzdychl a&nbsp;podrbal se&nbsp;v&nbsp;týle: tož tak, Polano, ať&nbsp;je&nbsp;po&nbsp;tvém; osm let jsi byla svou paní, to&nbsp;se&nbsp;nedá jen tak lámat; sama řekneš, dobrý je&nbsp;muž v&nbsp;domě.</span></p>
        <p class="chunk" data-nb-ref-number="58" data-nb-words="153" data-nb-chars="818"><span class="idea" data-nb-ref-number="59" id="idea59" data-nb-words="153" data-nb-chars="818">Zamyšleně se&nbsp;dívá Hordubal na&nbsp;dvorek. Všecko je&nbsp;jiné a&nbsp;nové, zdárně si&nbsp;Polana vedla; ale ta&nbsp;mrva, holenku, ta&nbsp;mrva se&nbsp;mi&nbsp;nechce líbit. To&nbsp;není chlévský hnůj; to&nbsp;je&nbsp;mrva stájová. Na&nbsp;zdi dva chomouty, na&nbsp;dvoře kobylince – ani se&nbsp;Polana nezmínila, že&nbsp;chová koně; ale poslyš, koně, to&nbsp;přece není pro ženskou. Do&nbsp;stáje patří chlap, tak je&nbsp;to. Hordubal vraští starostlivě čelo: ano, toto je&nbsp;úder kopyta o&nbsp;prkenné pažení; hrabe si&nbsp;kůň kopytem, snad by&nbsp;chtěl pít; donesl bych mu&nbsp;vody v&nbsp;plátěném vědru, ale ne: až&nbsp;mi&nbsp;Polana řekne, pojď se, Juraji, podívat po&nbsp;našem hospodářství. V&nbsp;Johnstownu měli koně tam dole ve&nbsp;štolách; chodil jsem je&nbsp;poplácat po&nbsp;hubě – to&nbsp;víš, Polano, tam krávy nebyly; chytit takovou krávu za&nbsp;roh a&nbsp;potřást jí&nbsp;hlavou, na&nbsp;– na&nbsp;– na, stará, héta! héta! Ale kůň – nu, buď Bohu chvála, že&nbsp;tu&nbsp;budeš mít chlapa.</span></p>
        <p class="chunk" data-nb-ref-number="59" data-nb-words="78" data-nb-chars="461"><span class="idea" data-nb-ref-number="60" id="idea60" data-nb-words="78" data-nb-chars="461">Ale teď zavonělo něco známého a&nbsp;starého, něco, co&nbsp;tu&nbsp;vonívalo od&nbsp;dětství. Hordubal dlouze a&nbsp;s&nbsp;povděkem čichá: dřevo, smolná vůně dřeva, vůně smrkových polen na&nbsp;slunci. Juraje to&nbsp;táhne k&nbsp;té&nbsp;hromadě polen, dobrá je&nbsp;hrubé ruce hrubá kůra, je&nbsp;tu&nbsp;i&nbsp;špalek se&nbsp;zaťatou sekyrou, dřevěný kozlík a&nbsp;pila, jeho stará pila, vyhlazená jeho prackami. Juraj Hordubal zhluboka vydechl, zdrávi došli a&nbsp;pěkně vítám domů, svléká si&nbsp;kabát a&nbsp;vkliňuje poleno do&nbsp;pevných ramen kozlíku.</span></p>
        <p class="chunk" data-nb-ref-number="60" data-nb-words="8" data-nb-chars="42"><span class="idea" data-nb-ref-number="61" id="idea61" data-nb-words="8" data-nb-chars="42">Zpocen a&nbsp;šťasten řeže Juraj dříví na&nbsp;zimu.</span></p>
        <h3 id="iv" class="chunk" data-nb-ref-number="61" data-nb-words="1" data-nb-chars="3"><span class="idea" data-nb-ref-number="62" id="idea62" data-nb-words="1" data-nb-chars="3">IV.</span></h3>
        <p class="chunk" data-nb-ref-number="62" data-nb-words="115" data-nb-chars="629"><span class="idea" data-nb-ref-number="63" id="idea63" data-nb-words="115" data-nb-chars="629">Juraj se&nbsp;napřimuje a&nbsp;stírá si&nbsp;pot. Inu pravda, toto je&nbsp;jiná práce a&nbsp;jiná vůně než tam dole v&nbsp;pitu; pěkné, smolné dřevo má&nbsp;Polana, žádné pařezy, žádnou souš. Rachají kačeny, s&nbsp;křikem se&nbsp;ženou husy, nějaký vůz tryskem rachotí a&nbsp;hrne se&nbsp;slavně do&nbsp;uličky. Polana vybíhá z&nbsp;kůlny a&nbsp;běží, běží (ach, Polano, vždyť ty&nbsp;klusáš jak děvče), dokořán otvírá vrata do&nbsp;dvorku. Kdopak to&nbsp;je; kdopak to&nbsp;k&nbsp;nám jede? Prásk bičem, hý, vysoko letí zlatý a&nbsp;teplý prach, do&nbsp;dvorku se&nbsp;řítí spřežení, žebřiňák řinčí a&nbsp;na&nbsp;něm pěkně po&nbsp;maďarsku stojí chlapík, vysoko drží opratě, vysoko zpívá brrr, seskakuje z&nbsp;vozu a&nbsp;plochou dlaní uhodí koně po&nbsp;mokré šíji.</span></p>
        <p class="chunk" data-nb-ref-number="63" data-nb-words="15" data-nb-chars="87"><span class="idea" data-nb-ref-number="64" id="idea64" data-nb-words="15" data-nb-chars="87">Od&nbsp;vrat se&nbsp;blíží Polana, bledá a&nbsp;jaksi odhodlaná. „To je&nbsp;Štěpán, Juraji. Štěpán Manya.“</span></p>
        <p class="chunk" data-nb-ref-number="64" data-nb-words="21" data-nb-chars="132"><span class="idea" data-nb-ref-number="65" id="idea65" data-nb-words="21" data-nb-chars="132">Člověk skloněný nad postraňky se&nbsp;prudce vzpřímil čelem k&nbsp;Jurajovi. Jsi ty&nbsp;mi&nbsp;nějaký černý, diví se&nbsp;Hordubal, Hospodine, jaký havran!</span></p>
        <p class="chunk" data-nb-ref-number="65" data-nb-words="9" data-nb-chars="53"><span class="idea" data-nb-ref-number="66" id="idea66" data-nb-words="9" data-nb-chars="53">„Byl tu&nbsp;za&nbsp;čeledína,“ dodává Polana tvrdě a&nbsp;zřetelně.</span></p>
        <p class="chunk" data-nb-ref-number="66" data-nb-words="27" data-nb-chars="169"><span class="idea" data-nb-ref-number="67" id="idea67" data-nb-words="27" data-nb-chars="169">Člověk zamumlal a&nbsp;sklonil se&nbsp;k&nbsp;postraňkům, odpíná váhy a&nbsp;vyvádí koně, drží je&nbsp;oba jednou rukou u&nbsp;huby a&nbsp;druhou zničehonic podává Hordubalovi. „Zdrávi dojeli, hospodáři.“</span></p>
        <p class="chunk" data-nb-ref-number="67" data-nb-words="50" data-nb-chars="282"><span class="idea" data-nb-ref-number="68" id="idea68" data-nb-words="50" data-nb-chars="282">Hordubal si&nbsp;honem utírá ruku o&nbsp;nohavici a&nbsp;podává ji&nbsp;Štěpánovi; cítí se&nbsp;zmaten a&nbsp;nějak velice polichocen, upadá do&nbsp;rozpaků, brumlá cosi a&nbsp;ještě jednou potřese Štěpánovi rukou po&nbsp;americku. Nevelký je&nbsp;Štěpán, ale sporý; jde Jurajovi jen po&nbsp;ramena, ale dívá se&nbsp;mu&nbsp;do&nbsp;očí drze a&nbsp;palčivě.</span></p>
        <p class="chunk" data-nb-ref-number="68" data-nb-words="17" data-nb-chars="100"><span class="idea" data-nb-ref-number="69" id="idea69" data-nb-words="17" data-nb-chars="100">„Pěkné koně,“ bručí Hordubal a&nbsp;chce je&nbsp;pohladit po&nbsp;nozdrách; ale koně se&nbsp;vzpínají a&nbsp;počínají tančit.</span></p>
        <p class="chunk" data-nb-ref-number="69" data-nb-words="13" data-nb-chars="82"><span class="idea" data-nb-ref-number="70" id="idea70" data-nb-words="13" data-nb-chars="82">„Pozor, hospodáři,“ varuje Manya a&nbsp;v&nbsp;očích mu&nbsp;výsměšně blýskne. „Jsou to&nbsp;uheráci.“</span></p>
        <p class="chunk" data-nb-ref-number="70" data-nb-words="18" data-nb-chars="98"><span class="idea" data-nb-ref-number="71" id="idea71" data-nb-words="18" data-nb-chars="98">Ach, ty&nbsp;černý, myslíš, že&nbsp;se&nbsp;nevyznám v&nbsp;koních? Nu&nbsp;pravda, nevyznám, ale zvyknou si&nbsp;koně na&nbsp;gazdu.</span></p>
        <p class="chunk" data-nb-ref-number="71" data-nb-words="20" data-nb-chars="113"><span class="idea" data-nb-ref-number="72" id="idea72" data-nb-words="20" data-nb-chars="113">Koně trhají hlavami, jen jen vyrazit; ruce do&nbsp;kapes, Hordubale, a&nbsp;neuhýbej, ať&nbsp;si&nbsp;ten černý nemyslí, že&nbsp;se&nbsp;bojíš.</span></p>
        <p class="chunk" data-nb-ref-number="72" data-nb-words="100" data-nb-chars="499"><span class="idea" data-nb-ref-number="73" id="idea73" data-nb-words="100" data-nb-chars="499">„Toto je&nbsp;tříroček,“ povídá Manya, „z vojenského hřebce, o&nbsp;– o&nbsp;– oj,“ trhá hubou koně, „c – c&nbsp;– c! Eé, čerte! Ajda!“ Kůň jím smýká, ale Štěpán se&nbsp;jen směje; a&nbsp;Polana přistupuje ke&nbsp;koni a&nbsp;podává mu&nbsp;kus chleba. Štěpán po&nbsp;ní&nbsp;blýskne zuby a&nbsp;očima a&nbsp;přidrží koně za&nbsp;řetízek udidla. „Ej, ty! S&nbsp;– s&nbsp;– s!“ Vypadá to, jako by&nbsp;vrýval koně do&nbsp;země, v&nbsp;zubech mu&nbsp;syká úsilí; kůň stojí s&nbsp;krásně vypjatou šíjí a&nbsp;chňapá pysky po&nbsp;dlani Polanině. „Hý,“ volá Manya a&nbsp;poklusem, zavěšen na&nbsp;hlavách koní, vede je&nbsp;do&nbsp;stáje.</span></p>
        <p class="chunk" data-nb-ref-number="73" data-nb-words="50" data-nb-chars="278"><span class="idea" data-nb-ref-number="74" id="idea74" data-nb-words="50" data-nb-chars="278">Polana se&nbsp;dívá za&nbsp;nimi. „Čtyři tisícky za&nbsp;něj nabízejí,“ praví oživeně, „ale nedám ho; Štěpán říká, že&nbsp;stojí za&nbsp;osm. Tu&nbsp;klisničku budeme na&nbsp;podzim krýt –“ Nu, ví&nbsp;čert, proč se&nbsp;zarazila, jako by&nbsp;se&nbsp;kousla do&nbsp;jazyka. „Musím jim přichystat obroku,“ povídá a&nbsp;váhá, neví, jak odejít.</span></p>
        <p class="chunk" data-nb-ref-number="74" data-nb-words="14" data-nb-chars="83"><span class="idea" data-nb-ref-number="75" id="idea75" data-nb-words="14" data-nb-chars="83">„Tak, tak, obroku,“ souhlasí Juraj. „Pěkný koník, Polano; a&nbsp;což, je&nbsp;dobrý do&nbsp;tahu?“</span></p>
        <p class="chunk" data-nb-ref-number="75" data-nb-words="12" data-nb-chars="70"><span class="idea" data-nb-ref-number="76" id="idea76" data-nb-words="12" data-nb-chars="70">„Toho je&nbsp;k&nbsp;vozu škoda,“ dí&nbsp;Polana podrážděně. „To není selský tahoun.“</span></p>
        <p class="chunk" data-nb-ref-number="76" data-nb-words="18" data-nb-chars="109"><span class="idea" data-nb-ref-number="77" id="idea77" data-nb-words="18" data-nb-chars="109">„Nu proto,“ nutí se&nbsp;Hordubal. „Pravda, škoda by&nbsp;ho&nbsp;bylo, junáka. Pěkné koně máš, dušinko, radost se&nbsp;podívat.“</span></p>
        <p class="chunk" data-nb-ref-number="77" data-nb-words="39" data-nb-chars="210"><span class="idea" data-nb-ref-number="78" id="idea78" data-nb-words="39" data-nb-chars="210">Tu&nbsp;již vychází Manya ze&nbsp;stáje a&nbsp;nese dvě plátěná vědra na&nbsp;vodu. „Osm tisíc za&nbsp;něj bude, hospodáři,“ praví s&nbsp;jistotou. „A ta&nbsp;klisnička by&nbsp;se&nbsp;měla na&nbsp;podzim krýt. Mám pro ni&nbsp;slíbeného hřebečka, ej, jaký satanáš!“</span></p>
        <p class="chunk" data-nb-ref-number="78" data-nb-words="9" data-nb-chars="52"><span class="idea" data-nb-ref-number="79" id="idea79" data-nb-words="9" data-nb-chars="52">„Brutus nebo Hegüs?“ obrací se&nbsp;Polana v&nbsp;polou cesty.</span></p>
        <p class="chunk" data-nb-ref-number="79" data-nb-words="30" data-nb-chars="178"><span class="idea" data-nb-ref-number="80" id="idea80" data-nb-words="30" data-nb-chars="178">„Hegüs. Brutus je&nbsp;těžký.“ Manya ukazuje zuby pod černými vousisky. „Já nevím, jak vy, hospodáři, ale já&nbsp;mnoho nedám na&nbsp;těžké koně. Sílu mají, ale žádnou krev, pane. Žádnou krev.“</span></p>
        <p class="chunk" data-nb-ref-number="80" data-nb-words="14" data-nb-chars="76"><span class="idea" data-nb-ref-number="81" id="idea81" data-nb-words="14" data-nb-chars="76">„Nu ano,“ praví Hordubal nejistě. „S krví je&nbsp;to&nbsp;tak. A&nbsp;což kravky, Štěpáne?“</span></p>
        <p class="chunk" data-nb-ref-number="81" data-nb-words="26" data-nb-chars="139"><span class="idea" data-nb-ref-number="82" id="idea82" data-nb-words="26" data-nb-chars="139">„Krávy?“ diví se&nbsp;Štěpán. „Aha, vy&nbsp;myslíte krávy. A&nbsp;– áno, hospodyně má&nbsp;dvě krávy, prý pro mléko, říká. Vy&nbsp;jste ještě nebyl ve&nbsp;stáji, pane?“</span></p>
        <p class="chunk" data-nb-ref-number="82" data-nb-words="44" data-nb-chars="256"><span class="idea" data-nb-ref-number="83" id="idea83" data-nb-words="44" data-nb-chars="256">„Ne, já&nbsp;– víš, já&nbsp;jsem se&nbsp;před chvilkou vrátil,“ dí&nbsp;Hordubal a&nbsp;upadá do&nbsp;rozpaků: inu, ta&nbsp;hromada pořezaného dříví se&nbsp;nedá zapřít; ale zároveň má&nbsp;radost, že&nbsp;tak šťastně začal Štěpánovi tykat jako gazda čeledínovi. „Áno,“ povídá, „právě jsem se&nbsp;tam chystal.“</span></p>
        <p class="chunk" data-nb-ref-number="83" data-nb-words="70" data-nb-chars="386"><span class="idea" data-nb-ref-number="84" id="idea84" data-nb-words="70" data-nb-chars="386">Štěpán ho&nbsp;úslužně vede nesa vědérce s&nbsp;vodou. „Máme tam – – hospodyně tam má&nbsp;nové hříbátko, třínedělní, a&nbsp;jednu plnou klisnu; dva měsíce tomu, co&nbsp;byla u&nbsp;krytí. Tudy, pane. Tady ten valach už&nbsp;je&nbsp;napolo prodán, dva a&nbsp;půl tisíce, pane. Dobrý kůň, ale já&nbsp;musím zapřahovat tříročka, aby se&nbsp;vyběhal. Nechce stát.“ Manya zas cení zuby. „Valach půjde na&nbsp;vojnu. Všichni koně od&nbsp;nás šli na&nbsp;vojnu.“</span></p>
        <p class="chunk" data-nb-ref-number="84" data-nb-words="15" data-nb-chars="78"><span class="idea" data-nb-ref-number="85" id="idea85" data-nb-words="15" data-nb-chars="78">„Tak, tak,“ povídá Juraj. „Nu, máš tu&nbsp;čisto. A&nbsp;byl jsi ty, Štěpáne, na&nbsp;vojně?“</span></p>
        <p class="chunk" data-nb-ref-number="85" data-nb-words="43" data-nb-chars="222"><span class="idea" data-nb-ref-number="86" id="idea86" data-nb-words="43" data-nb-chars="222">„U jízdy, pane,“ zubí se&nbsp;Manya a&nbsp;napájí tříročka. „Pozírejte, hospodáři, jaká suchá hlava, jaký zadek – ejda! no&nbsp;tak, c&nbsp;– c&nbsp;– c, – pozor, pane! och, jaký zbojník,“ povídá a&nbsp;uhodí koně pěstí po&nbsp;šíji. „Ach, pane, to&nbsp;je&nbsp;kůň!“</span></p>
        <p class="chunk" data-nb-ref-number="86" data-nb-words="28" data-nb-chars="151"><span class="idea" data-nb-ref-number="87" id="idea87" data-nb-words="28" data-nb-chars="151">Hordubal se&nbsp;necítí doma v&nbsp;ostrém výparu konírny; brachu, to&nbsp;jinak je&nbsp;cítit kravín, mrvou a&nbsp;mlékem, pastvou a&nbsp;domovem – – „Kde máš to&nbsp;hříbátko?“ ptá se.</span></p>
        <p class="chunk" data-nb-ref-number="87" data-nb-words="38" data-nb-chars="200"><span class="idea" data-nb-ref-number="88" id="idea88" data-nb-words="38" data-nb-chars="200">Hříbátko je&nbsp;ještě kudrnaté a&nbsp;právě saje, jsou to&nbsp;samé nohy; kobyla se&nbsp;otáčí hlavou a&nbsp;moudrýma očima po&nbsp;Hordubalovi: Nu, co&nbsp;ty&nbsp;jsi zač? Juraj jihne a&nbsp;hladí klisnu po&nbsp;kýtě; je&nbsp;teplá a&nbsp;hladká jako samet.</span></p>
        <p class="chunk" data-nb-ref-number="88" data-nb-words="44" data-nb-chars="258"><span class="idea" data-nb-ref-number="89" id="idea89" data-nb-words="44" data-nb-chars="258">„Dobrá klisna,“ praví Štěpán, „ale těžká. Hospodyně ji&nbsp;chce prodat – to&nbsp;víte, hospodáři, sedlák koně nezaplatí, a&nbsp;na&nbsp;vojně chtějí jen horkou krev. Neosvědčují se&nbsp;chladní koně. Lepší je&nbsp;stejnorodá stáj,“ míní Štěpán. „Já nevím, jak se&nbsp;na&nbsp;to&nbsp;díváte vy, pane –“</span></p>
        <p class="chunk" data-nb-ref-number="89" data-nb-words="13" data-nb-chars="80"><span class="idea" data-nb-ref-number="90" id="idea90" data-nb-words="13" data-nb-chars="80">„Nu, Polana tomu rozumí,“ bručí Hordubal váhavě. „A což voly, voly Polana nemá?“</span></p>
        <p class="chunk" data-nb-ref-number="90" data-nb-words="51" data-nb-chars="307"><span class="idea" data-nb-ref-number="91" id="idea91" data-nb-words="51" data-nb-chars="307">„Nač voly, pane?“ šklebí se&nbsp;Manya. „Na pole stačí klisna a&nbsp;valach – Maso špatně platí, hospodáři. Ještě tak chov bagounů – Viděl jste, jakého má&nbsp;hospodyně kance? Šest bahnic, pane, a&nbsp;čtyřicet selat. Selata se&nbsp;dobře prodávají, z&nbsp;daleka sem docházejí prasátníci. Svině jako sloni, černý rypák, kopyta černá –“</span></p>
        <p class="chunk" data-nb-ref-number="91" data-nb-words="13" data-nb-chars="72"><span class="idea" data-nb-ref-number="92" id="idea92" data-nb-words="13" data-nb-chars="72">Hordubal kývá povážlivě hlavou: „A což mléko – kde pro ně&nbsp;berete mléko?“</span></p>
        <p class="chunk" data-nb-ref-number="92" data-nb-words="60" data-nb-chars="349"><span class="idea" data-nb-ref-number="93" id="idea93" data-nb-words="60" data-nb-chars="349">„Od sedláků, pěkně prosím,“ směje se&nbsp;Manya. „Ech ty, ty&nbsp;že&nbsp;chceš našeho kance na&nbsp;tvou špinavou svini? Takového spolehlivého kanečka není v&nbsp;celém kraji. Kolik konví mléka, kolik pytlů brambor za&nbsp;to&nbsp;dáš? – Inu, pane, zbytečně se&nbsp;tady dřít. Daleko do&nbsp;města, špatně se&nbsp;prodává. Hloupý lid, pane. Pěstuje všechno jen do&nbsp;huby. Ať&nbsp;dává, když neumí prodat.“</span></p>
        <p class="chunk" data-nb-ref-number="93" data-nb-words="28" data-nb-chars="158"><span class="idea" data-nb-ref-number="94" id="idea94" data-nb-words="28" data-nb-chars="158">Hordubal neurčitě pokyvuje. Pravda, pravda, málo se&nbsp;tady prodávalo, ještě tak husy a&nbsp;kury. Inu, toto je&nbsp;nějaký jiný svět: Polana si&nbsp;ví&nbsp;rady, jen co&nbsp;je&nbsp;pravda.</span></p>
        <p class="chunk" data-nb-ref-number="94" data-nb-words="34" data-nb-chars="165"><span class="idea" data-nb-ref-number="95" id="idea95" data-nb-words="34" data-nb-chars="165">„Daleko prodat,“ rozumuje Štěpán, „a jen to, co&nbsp;stojí za&nbsp;to. Kdo by&nbsp;chodil na&nbsp;trh s&nbsp;hrudkou másla? Je&nbsp;ti&nbsp;na&nbsp;nose vidět, že&nbsp;nic nemáš, nu&nbsp;tak slev, nebo jdi k&nbsp;čertu!“</span></p>
        <p class="chunk" data-nb-ref-number="95" data-nb-words="7" data-nb-chars="32"><span class="idea" data-nb-ref-number="96" id="idea96" data-nb-words="7" data-nb-chars="32">„A odkud jsi ty?“ diví se&nbsp;Juraj.</span></p>
        <p class="chunk" data-nb-ref-number="96" data-nb-words="6" data-nb-chars="35"><span class="idea" data-nb-ref-number="97" id="idea97" data-nb-words="6" data-nb-chars="35">„Tady dole, z&nbsp;Rybárů, znáte, pane?“</span></p>
        <p class="chunk" data-nb-ref-number="97" data-nb-words="12" data-nb-chars="65"><span class="idea" data-nb-ref-number="98" id="idea98" data-nb-words="12" data-nb-chars="65">Nezná Hordubal, ale kývá: tak, tak, z&nbsp;Rybárů; co&nbsp;by&nbsp;neznal gazda?</span></p>
        <p class="chunk" data-nb-ref-number="98" data-nb-words="50" data-nb-chars="272"><span class="idea" data-nb-ref-number="99" id="idea99" data-nb-words="50" data-nb-chars="272">„Jiný kraj, pane, bohatý, a&nbsp;jaká rovina! Například rybárský močál – celý zdejší kraj by&nbsp;se&nbsp;do&nbsp;něho vešel jako křivák do&nbsp;kapsy; a&nbsp;tráva, pane, tráva až&nbsp;po&nbsp;prsa.“ Manya mávl rukou. „Ech, všivý kraj tady, zaořeš, a&nbsp;jen kamení obracíš. U&nbsp;nás kopeš studnu, a&nbsp;pořád černá půda.“</span></p>
        <p class="chunk" data-nb-ref-number="99" data-nb-words="256" data-nb-chars="1440"><span class="idea" data-nb-ref-number="100" id="idea100" data-nb-words="256" data-nb-chars="1440">Hordubal se&nbsp;zasmušil. Co&nbsp;ty&nbsp;víš, ty&nbsp;Tatare, – já, já&nbsp;jsem tu&nbsp;oral a&nbsp;obracel kamení; ale zato ty&nbsp;lesy, Hospodine, a&nbsp;ty&nbsp;pastviny! Rozmrzen vychází Juraj ze&nbsp;stáje. Všivý kraj prý – tak co&nbsp;sem, čerte, lezeš? Špatně-li je&nbsp;tu&nbsp;stádům? Nu, chvála Bohu, však toto je&nbsp;hodina stád; už&nbsp;klinkají v&nbsp;dolině a&nbsp;vyzvánějí na&nbsp;kraji dědiny; zvonce křaplavé, hluboké a&nbsp;pomalé, pomalé jako krok krávy; jen vysoké zvonečky telátek běží překotem – nu, nu, i&nbsp;ty&nbsp;budeš krávou a&nbsp;půjdeš vážně a&nbsp;těžce jako stádo, jako i&nbsp;my. Zvonění stád se&nbsp;blíží, a&nbsp;Juraj by&nbsp;smekl klobouk jako při klekání, Otče náš, jenž jsi na&nbsp;nebesích; jako řeka se&nbsp;blíží zvonění, dělí se&nbsp;v&nbsp;těžké krůpěje, rozlévá se&nbsp;po&nbsp;celé dědině; kráva za&nbsp;krávou se&nbsp;odděluje od&nbsp;stáda a&nbsp;bimbam bimbam míří do&nbsp;svého chléva, vůně prachu a&nbsp;mléka, bimbam ve&nbsp;vratech, a&nbsp;kývajíce hlavami stoupají dvě kravky do&nbsp;dvora Hordubalů, zvířata moudrá a&nbsp;mírná, a&nbsp;míří do&nbsp;dveří chléva. Hordubal si&nbsp;hluboce oddechl: Nu, i&nbsp;já&nbsp;už&nbsp;jsem doma, sláva ti, Bože; toto je&nbsp;návrat domů. Klekání stád se&nbsp;rozptyluje dědinou a&nbsp;dozvání, netopýr klikatým letem se&nbsp;vydává za&nbsp;mouchami po&nbsp;stopách stáda, dobrý večer, gazdo; z&nbsp;chléva se&nbsp;táhlým bučením ozývá kravička. Nu, nu, už&nbsp;jdu. Potmě vchází Juraj do&nbsp;chléva, ohmatává rohy, tvrdé a&nbsp;chundelaté čelo, mokrou papulu a&nbsp;nozdry, měkce zřasenou kůži na&nbsp;krku; nahmatává plecháč a&nbsp;trojnožku, usedá k&nbsp;plnému vemeni a&nbsp;dojí po&nbsp;struku struk, až&nbsp;mléko crčí do&nbsp;plecháče; a&nbsp;tence, polohlasem počíná Juraj zpívat.</span></p>
        <p class="chunk" data-nb-ref-number="100" data-nb-words="21" data-nb-chars="131"><span class="idea" data-nb-ref-number="101" id="idea101" data-nb-words="21" data-nb-chars="131">Ve&nbsp;dveřích chléva se&nbsp;rýsuje temná postava. Hordubal nedozpíval. „To jsem já, Polano,“ bručí omluvně. „Aby si&nbsp;na&nbsp;mne dobytek zvykl.“</span></p>
        <p class="chunk" data-nb-ref-number="101" data-nb-words="7" data-nb-chars="36"><span class="idea" data-nb-ref-number="102" id="idea102" data-nb-words="7" data-nb-chars="36">„Půjdeš už&nbsp;k&nbsp;večeři?“ ptá se&nbsp;Polana.</span></p>
        <p class="chunk" data-nb-ref-number="102" data-nb-words="11" data-nb-chars="63"><span class="idea" data-nb-ref-number="103" id="idea103" data-nb-words="11" data-nb-chars="63">„Až podojím,“ mluví Hordubal ze&nbsp;tmy: „Štěpán bude jíst s&nbsp;námi.“</span></p>
        <h3 id="v" class="chunk" data-nb-ref-number="103" data-nb-words="1" data-nb-chars="2"><span class="idea" data-nb-ref-number="104" id="idea104" data-nb-words="1" data-nb-chars="2">V.</span></h3>
        <p class="chunk" data-nb-ref-number="104" data-nb-words="94" data-nb-chars="498"><span class="idea" data-nb-ref-number="105" id="idea105" data-nb-words="94" data-nb-chars="498">Juraj Hordubal usedá v&nbsp;čelo stolu, spíná ruce a&nbsp;říká modlitbu. Tak to&nbsp;má&nbsp;být, když jsi teď gazdou. Polana svírá rty, ruce sepnuty, Hafie vyvaluje oči a&nbsp;neví co&nbsp;dělat, Štěpán se&nbsp;mračně a&nbsp;zarytě dívá k&nbsp;zemi – ech, vy, což jste se&nbsp;nemodlívali, Polano? Inu, od&nbsp;jiné víry je&nbsp;asi Štěpán, ale u&nbsp;stolu se&nbsp;sluší modlitba. Vida je, rozmrzeli se, jedí rychle a&nbsp;mlčky, Hafie se&nbsp;taktak dloubá v&nbsp;talíři, – „Jez, Hafie,“ káže suše Polana, ale sama dá&nbsp;stěží co&nbsp;do&nbsp;úst; jen Štěpán hlasitě srká, skloněn nad talířem.</span></p>
        <p class="chunk" data-nb-ref-number="105" data-nb-words="25" data-nb-chars="132"><span class="idea" data-nb-ref-number="106" id="idea106" data-nb-words="25" data-nb-chars="132">Po&nbsp;jídle kouká Manya jak a&nbsp;kudy ven. „Počkej ještě, Štěpáne,“ pobídl ho&nbsp;Hordubal. „Co jsem chtěl říci – Ano, a&nbsp;jaká je&nbsp;letos úroda?“</span></p>
        <p class="chunk" data-nb-ref-number="106" data-nb-words="5" data-nb-chars="32"><span class="idea" data-nb-ref-number="107" id="idea107" data-nb-words="5" data-nb-chars="32">„Otava byla dobrá,“ uhýbá Manya.</span></p>
        <p class="chunk" data-nb-ref-number="107" data-nb-words="2" data-nb-chars="9"><span class="idea" data-nb-ref-number="108" id="idea108" data-nb-words="2" data-nb-chars="9">„A žita?“</span></p>
        <p class="chunk" data-nb-ref-number="108" data-nb-words="24" data-nb-chars="149"><span class="idea" data-nb-ref-number="109" id="idea109" data-nb-words="24" data-nb-chars="149">Polana rychle pohlédne na&nbsp;Štěpána. „Žita,“ souká ze&nbsp;sebe Manya. „Ano, hospodyně totiž prodala ta&nbsp;pole nahoře. Nestálo to&nbsp;za&nbsp;práci, pane. Samý kámen.“</span></p>
        <p class="chunk" data-nb-ref-number="109" data-nb-words="16" data-nb-chars="97"><span class="idea" data-nb-ref-number="110" id="idea110" data-nb-words="16" data-nb-chars="97">V&nbsp;Hordubalovi hrklo. „Samý kámen,“ bručel, „pravdaže samý kámen; ale pole, Polano, je&nbsp;základ – –“</span></p>
        <p class="chunk" data-nb-ref-number="110" data-nb-words="19" data-nb-chars="123"><span class="idea" data-nb-ref-number="111" id="idea111" data-nb-words="19" data-nb-chars="123">Štěpán sebejistě ukazuje zuby. „Nic to&nbsp;neneslo, hospodáři. Lepší jsou louky u&nbsp;řeky. Kukuřice tam narostla co&nbsp;chlap vysoká.“</span></p>
        <p class="chunk" data-nb-ref-number="111" data-nb-words="11" data-nb-chars="65"><span class="idea" data-nb-ref-number="112" id="idea112" data-nb-words="11" data-nb-chars="65">„U řeky,“ diví se&nbsp;Hordubal, „tys koupila, Polano, půdu v&nbsp;rovině?“</span></p>
        <p class="chunk" data-nb-ref-number="112" data-nb-words="65" data-nb-chars="378"><span class="idea" data-nb-ref-number="113" id="idea113" data-nb-words="65" data-nb-chars="378">Polana chce něco říci, ale spolkne to. „Panské louky, hospodáři,“ vysvětluje Manva. „Půda jako mlat, hluboká, řepná. Ale řepa se&nbsp;špatně platí. Všechno se&nbsp;špatně platí, pane. Raději vsadit na&nbsp;koně: vydaří se&nbsp;kůň, a&nbsp;dostane se&nbsp;víc peněz než za&nbsp;rok selské roboty. Mít ještě kus roviny a&nbsp;postavit stáje tam dole –“ Štěpánovi blýskají oči. „Kůň patří do&nbsp;roviny, pane. Kůň není koza.“</span></p>
        <p class="chunk" data-nb-ref-number="113" data-nb-words="62" data-nb-chars="363"><span class="idea" data-nb-ref-number="114" id="idea114" data-nb-words="62" data-nb-chars="363">„Statkář by&nbsp;prodal ty&nbsp;louky,“ podotýká Polana zamyšleně a&nbsp;počítá nahlas, co&nbsp;by&nbsp;stály; ale Hordubal neposlouchá, Hordubal myslí na&nbsp;pole žitná a&nbsp;bramborová, jež Polana prodala. Pravda, samý kámen, ale nebyl-liž tam kámen odjakživa? To&nbsp;už, kamaráde, patří k&nbsp;té&nbsp;práci. Dva roky předtím, než jsem odejel, jsem obrátil kus úhoru v&nbsp;pole – ech, co&nbsp;ty&nbsp;víš o&nbsp;selské robotě!</span></p>
        <p class="chunk" data-nb-ref-number="114" data-nb-words="15" data-nb-chars="87"><span class="idea" data-nb-ref-number="115" id="idea115" data-nb-words="15" data-nb-chars="87">Hafie se&nbsp;přikradla k&nbsp;Štěpánovi a&nbsp;opírá se&nbsp;mu&nbsp;loktem o&nbsp;rameno. „Strýčku Štěpáne,“ šeptá.</span></p>
        <p class="chunk" data-nb-ref-number="115" data-nb-words="5" data-nb-chars="24"><span class="idea" data-nb-ref-number="116" id="idea116" data-nb-words="5" data-nb-chars="24">„Co je?“ směje se&nbsp;Manya.</span></p>
        <p class="chunk" data-nb-ref-number="116" data-nb-words="7" data-nb-chars="37"><span class="idea" data-nb-ref-number="117" id="idea117" data-nb-words="7" data-nb-chars="37">Malá se&nbsp;ostýchavě vrtí. „Já jen tak.“</span></p>
        <p class="chunk" data-nb-ref-number="117" data-nb-words="15" data-nb-chars="76"><span class="idea" data-nb-ref-number="118" id="idea118" data-nb-words="15" data-nb-chars="76">Štěpán ji&nbsp;bere mezi kolena a&nbsp;kolébá jí: „Nu tak, Hafie, co&nbsp;jsi chtěla říci?“</span></p>
        <p class="chunk" data-nb-ref-number="118" data-nb-words="13" data-nb-chars="77"><span class="idea" data-nb-ref-number="119" id="idea119" data-nb-words="13" data-nb-chars="77">Hafie mu&nbsp;šeptá do&nbsp;ucha: „Strýčku Štěpáne, já&nbsp;ti&nbsp;dnes viděla krásné štěňátko!“</span></p>
        <p class="chunk" data-nb-ref-number="119" data-nb-words="16" data-nb-chars="89"><span class="idea" data-nb-ref-number="120" id="idea120" data-nb-words="16" data-nb-chars="89">„Ale jdi,“ diví se&nbsp;důležitě Manya. „A já&nbsp;jsem ti&nbsp;viděl zaječici s&nbsp;třemi mladými zajíčky.“</span></p>
        <p class="chunk" data-nb-ref-number="120" data-nb-words="5" data-nb-chars="27"><span class="idea" data-nb-ref-number="121" id="idea121" data-nb-words="5" data-nb-chars="27">„Jé,“ žasne Hafie, „a kde?“</span></p>
        <p class="chunk" data-nb-ref-number="121" data-nb-words="2" data-nb-chars="11"><span class="idea" data-nb-ref-number="122" id="idea122" data-nb-words="2" data-nb-chars="11">„V jeteli.“</span></p>
        <p class="chunk" data-nb-ref-number="122" data-nb-words="6" data-nb-chars="31"><span class="idea" data-nb-ref-number="123" id="idea123" data-nb-words="6" data-nb-chars="31">„A budeš je&nbsp;na&nbsp;podzim střílet?“</span></p>
        <p class="chunk" data-nb-ref-number="123" data-nb-words="6" data-nb-chars="40"><span class="idea" data-nb-ref-number="124" id="idea124" data-nb-words="6" data-nb-chars="40">Štěpán úkosem na&nbsp;Hordubala: „Nu, nevím.“</span></p>
        <p class="chunk" data-nb-ref-number="124" data-nb-words="47" data-nb-chars="253"><span class="idea" data-nb-ref-number="125" id="idea125" data-nb-words="47" data-nb-chars="253">Hodný člověk, myslí si&nbsp;Juraj s&nbsp;úlevou, dítě ho&nbsp;má&nbsp;rádo; ke&nbsp;mně by&nbsp;tak nepřišla. Což, zvykne si&nbsp;dítě; ale že&nbsp;se&nbsp;ani nezmínila o&nbsp;těch obrázcích, co&nbsp;jsem jí&nbsp;dovezl z&nbsp;Ameriky. Měl bych něco dát Štěpánovi, napadá Hordubala, a&nbsp;hledá očima svůj dřevěný kufřík.</span></p>
        <p class="chunk" data-nb-ref-number="125" data-nb-words="37" data-nb-chars="193"><span class="idea" data-nb-ref-number="126" id="idea126" data-nb-words="37" data-nb-chars="193">„Máš své věci srovnané na&nbsp;lavici,“ praví Polana – vždycky byla tak pečlivá, myslí si&nbsp;Juraj a&nbsp;jde vážně k&nbsp;té&nbsp;hromádce z&nbsp;Ameriky. „Tak toto je&nbsp;pro tebe, Hafie, ty&nbsp;obrázky a&nbsp;tady ten Teddy-bear –“</span></p>
        <p class="chunk" data-nb-ref-number="126" data-nb-words="6" data-nb-chars="36"><span class="idea" data-nb-ref-number="127" id="idea127" data-nb-words="6" data-nb-chars="36">„Co to&nbsp;je, strýčku?“ vydechne Hafie.</span></p>
        <p class="chunk" data-nb-ref-number="127" data-nb-words="15" data-nb-chars="93"><span class="idea" data-nb-ref-number="128" id="idea128" data-nb-words="15" data-nb-chars="93">„To je&nbsp;medvěd,“ vysvětluje Manya. „Vidělas už&nbsp;někdy živého medvěda? Tam vzadu v&nbsp;horách jsou.“</span></p>
        <p class="chunk" data-nb-ref-number="128" data-nb-words="6" data-nb-chars="31"><span class="idea" data-nb-ref-number="129" id="idea129" data-nb-words="6" data-nb-chars="31">„A tys je&nbsp;viděl?“ naléhá Hafie.</span></p>
        <p class="chunk" data-nb-ref-number="129" data-nb-words="4" data-nb-chars="29"><span class="idea" data-nb-ref-number="130" id="idea130" data-nb-words="4" data-nb-chars="29">„Nu, viděl. Dělají brumbrum.“</span></p>
        <p class="chunk" data-nb-ref-number="130" data-nb-words="42" data-nb-chars="252"><span class="idea" data-nb-ref-number="131" id="idea131" data-nb-words="42" data-nb-chars="252">„Toto je, Polano, tobě,“ mumlá nesměle Hordubal. „Jsou to&nbsp;hlouposti, nu, ale nevěděl jsem co…“ Juraj se&nbsp;odvrací a&nbsp;přehrabuje, co&nbsp;by&nbsp;ze&nbsp;svého vybral Manyovi. „A toto, Štěpáne,“ praví rozpačitě, „by se&nbsp;snad hodilo tobě: americký nůž a&nbsp;faječka americká –“</span></p>
        <p class="chunk" data-nb-ref-number="131" data-nb-words="18" data-nb-chars="93"><span class="idea" data-nb-ref-number="132" id="idea132" data-nb-words="18" data-nb-chars="93">„Ach, ty,“ vyhrkla zdušeně Polana, oči se&nbsp;jí&nbsp;zalily slzami a&nbsp;vyběhla ven – nu, Polano, co&nbsp;je?</span></p>
        <p class="chunk" data-nb-ref-number="132" data-nb-words="39" data-nb-chars="213"><span class="idea" data-nb-ref-number="133" id="idea133" data-nb-words="39" data-nb-chars="213">„Děkuju uctivě, hospodáři,“ klaní se&nbsp;Manya, ukazuje všechny zuby a&nbsp;podává Jurajovi ruku. Ej&nbsp;ty, jakou ty&nbsp;máš sílu v&nbsp;ruce! s&nbsp;tebou by&nbsp;stálo za&nbsp;to&nbsp;se&nbsp;měřit. Nu, chvála Bohu, oddychl si&nbsp;Hordubal, toto by&nbsp;bylo odbyto.</span></p>
        <p class="chunk" data-nb-ref-number="133" data-nb-words="7" data-nb-chars="44"><span class="idea" data-nb-ref-number="134" id="idea134" data-nb-words="7" data-nb-chars="44">„Ukaž mi&nbsp;ten křivák, strýčku,“ žadoní Hafie.</span></p>
        <p class="chunk" data-nb-ref-number="134" data-nb-words="16" data-nb-chars="93"><span class="idea" data-nb-ref-number="135" id="idea135" data-nb-words="16" data-nb-chars="93">„Hleď,“ honosí se&nbsp;Štěpán, „to je&nbsp;nůž až&nbsp;z&nbsp;Ameriky, tím ti&nbsp;vyřežu americkou panenku, nechceš?“</span></p>
        <p class="chunk" data-nb-ref-number="135" data-nb-words="6" data-nb-chars="40"><span class="idea" data-nb-ref-number="136" id="idea136" data-nb-words="6" data-nb-chars="40">„Jé, strýčku,“ piští Hafie, „ale jistě!“</span></p>
        <p class="chunk" data-nb-ref-number="136" data-nb-words="6" data-nb-chars="33"><span class="idea" data-nb-ref-number="137" id="idea137" data-nb-words="6" data-nb-chars="33">Juraj se&nbsp;široce a&nbsp;blaženě usmívá.</span></p>
        <h3 id="vi" class="chunk" data-nb-ref-number="137" data-nb-words="1" data-nb-chars="3"><span class="idea" data-nb-ref-number="138" id="idea138" data-nb-words="1" data-nb-chars="3">VI.</span></h3>
        <p class="chunk" data-nb-ref-number="138" data-nb-words="79" data-nb-chars="419"><span class="idea" data-nb-ref-number="139" id="idea139" data-nb-words="79" data-nb-chars="419">Ale ještě není vše vyřízeno, Juraj ví, co&nbsp;se&nbsp;sluší. Když se&nbsp;člověk vrací z&nbsp;Ameriky, musí se&nbsp;ukázat v&nbsp;krčmě, se&nbsp;sousedy se&nbsp;přivítat a&nbsp;nabídnout pálenky. Ať&nbsp;každý vidí, že&nbsp;ne&nbsp;s&nbsp;prázdnou a&nbsp;ne&nbsp;s&nbsp;hanbou se&nbsp;vrací. Hej, hospodo! Každému sklenku a&nbsp;chytro nalévej, což neznáš Hordubala a&nbsp;nejsem já&nbsp;majner z&nbsp;Ameriky? Ať&nbsp;se&nbsp;rozkřikne po&nbsp;dědině, kdože se&nbsp;to&nbsp;vrátil, ej, půjdeme se&nbsp;podívat na&nbsp;Hordubala, ženo, halenu sem a&nbsp;širák – –</span></p>
        <p class="chunk" data-nb-ref-number="139" data-nb-words="63" data-nb-chars="340"><span class="idea" data-nb-ref-number="140" id="idea140" data-nb-words="63" data-nb-chars="340">„Já se&nbsp;vrátím brzo, Polano, však jdi spat a&nbsp;nečekej,“ domlouvá Juraj a&nbsp;zeširoka, okázale se&nbsp;hrne černou dědinou do&nbsp;krčmy. Čím vším to&nbsp;voní dědina: dřevem a&nbsp;kravami, slámou a&nbsp;senem, a&nbsp;toto je&nbsp;pach husí, a&nbsp;toto čpí rmenem a&nbsp;kopřivami. Není už&nbsp;v&nbsp;krčmě starý Salo Berkovič, jakýsi žid zrzavý vstává od&nbsp;stolu a&nbsp;nedůvěřivě se&nbsp;ptá: „Přeje si&nbsp;pán?“</span></p>
        <p class="chunk" data-nb-ref-number="140" data-nb-words="57" data-nb-chars="306"><span class="idea" data-nb-ref-number="141" id="idea141" data-nb-words="57" data-nb-chars="306">V&nbsp;koutě sedí jeden, kdo by&nbsp;to&nbsp;mohl být, mohl by&nbsp;to&nbsp;být Pjosa, pravdaže, Andrej Pjosa řečený Husár, zírá na&nbsp;Juraje, jako by&nbsp;chtěl křiknout: Jsi ty&nbsp;to, Juraji? I&nbsp;jsem to&nbsp;já, Andreji Husáre, jak mě&nbsp;tu&nbsp;vidíš. – Nu, nezakřikl Pjosa a&nbsp;zírá; a&nbsp;Hordubal, aby ukázal, že&nbsp;je&nbsp;zdejší: „Živ-li starý Berkovič, krčmáři?“</span></p>
        <p class="chunk" data-nb-ref-number="141" data-nb-words="85" data-nb-chars="464"><span class="idea" data-nb-ref-number="142" id="idea142" data-nb-words="85" data-nb-chars="464">Pihovatý žid staví na&nbsp;stůl sklenku kořalky. „Šest let tomu, co&nbsp;je&nbsp;pochován.“ Šest let? ech, Pjoso, dlouhá to&nbsp;doba; co&nbsp;zbude z&nbsp;člověka po&nbsp;šesti letech – a&nbsp;co&nbsp;po&nbsp;osmi? Osm let, krčmáři, jsem nepil pálenky; jej Bohu, byl bych ji&nbsp;někdy pil – hoře zapít, naplivat na&nbsp;cizotu, víš? ale zakázali pálenku v&nbsp;Americe. Aspoň jsem poslal víc dolarů Polaně; a&nbsp;vidíš, koně koupila a&nbsp;prodala pole. Prý samé kamení. A&nbsp;ty, Husáre, tys pole neprodal? Inu, vidět, žes nebyl v&nbsp;Americe.</span></p>
        <p class="chunk" data-nb-ref-number="142" data-nb-words="59" data-nb-chars="294"><span class="idea" data-nb-ref-number="143" id="idea143" data-nb-words="59" data-nb-chars="294">Žid stojí u&nbsp;pultu a&nbsp;zírá na&nbsp;Juraje. Mám se&nbsp;s&nbsp;ním dát do&nbsp;řeči? myslí si&nbsp;žid. Hovorný asi není, hledí jaksi taksi, raději ho&nbsp;nechat; kterýpak ze&nbsp;zdejších by&nbsp;to&nbsp;mohl být? Matěj Pagurko má&nbsp;syna kdesi, třeba je&nbsp;to&nbsp;syn Matějův; či&nbsp;že&nbsp;by&nbsp;to&nbsp;byl Hordubal, muž Polany Hordubalové, ten, co&nbsp;je&nbsp;v&nbsp;Americe –</span></p>
        <p class="chunk" data-nb-ref-number="143" data-nb-words="96" data-nb-chars="545"><span class="idea" data-nb-ref-number="144" id="idea144" data-nb-words="96" data-nb-chars="545">Juraj zamžoural očima. Žid se&nbsp;odvrací, musí rovnat sklenky na&nbsp;pultě; a&nbsp;co&nbsp;ty, Pjoso, co&nbsp;schováváš oči pod obočím? Mám tě&nbsp;zavolat jménem? To&nbsp;máš tak, Andreji Pjoso: člověk si&nbsp;odvykne mluvit, huba mu&nbsp;zdřevění, ale – inu, i&nbsp;kůň, i&nbsp;kráva chce slyšet lidské slovo. Pravda, vždycky bývala Polana tichá, a&nbsp;osm let nepřidá řeči, samota mluvit nenaučí; sám nevím, kde začít: neptá se&nbsp;ona – nepovídám, nepovídá ona – nechci se&nbsp;ptát. Ech co, Štěpán je&nbsp;dobrý čeledín, i&nbsp;mluvení obstará za&nbsp;hospodyni. Pole prodala hospodyně, koupila pustu v&nbsp;rovině, a&nbsp;máš to.</span></p>
        <p class="chunk" data-nb-ref-number="144" data-nb-words="141" data-nb-chars="731"><span class="idea" data-nb-ref-number="145" id="idea145" data-nb-words="141" data-nb-chars="731">Hordubal upíjí a&nbsp;pokyvuje hlavou. Pálí ta&nbsp;potvora, ale člověk si&nbsp;zvykne. Štěpán – hodný chlap, zdá se; rozumí koním a&nbsp;má&nbsp;rád Hafii; a&nbsp;co&nbsp;se&nbsp;týče Polany – i&nbsp;zvykne si&nbsp;ženská, a&nbsp;samo přijde, co&nbsp;přijít má. Ech, Pjoso, a&nbsp;co&nbsp;tvá žena – divná-li je&nbsp;někdy? Nu, nabiješ jí, ale Polana je&nbsp;– jako zemanka, Andreji. Tak je&nbsp;to. Moudrá je, pilná a&nbsp;čistá – chvála ti, Bože. Pravdaže divná. A&nbsp;nese se, brachu, jako žádná druhá bába na&nbsp;dědině. Neumím s&nbsp;ní, Husáre. Jako vítr jsem měl vtrhnout domů a&nbsp;zatočit s&nbsp;ní, až&nbsp;by&nbsp;ztratila dech. Tak se&nbsp;to&nbsp;dělá, Andreji. Ale já&nbsp;– vidíš, nešlo to; poděsila se, jako bych byl strašidlo. I&nbsp;Hafie se&nbsp;nějak poděsila. I&nbsp;ty, Pjoso. Nu, tady mne máte, co&nbsp;dělat? Když nepuknou ledy, sejdou pomalu. Na&nbsp;zdraví, Andreji!</span></p>
        <p class="chunk" data-nb-ref-number="145" data-nb-words="72" data-nb-chars="418"><span class="idea" data-nb-ref-number="146" id="idea146" data-nb-words="72" data-nb-chars="418">Andrej Pjosa, řečený Husár, vstává a&nbsp;jde ke&nbsp;dveřím, jako by&nbsp;neviděl; ve&nbsp;dveřích se&nbsp;obrací, střelí očima zpátky a&nbsp;vyhrkne: „Zdrávi došli, Juraji!“ Jsi ty&nbsp;podivín, Husáre; jako bys nemohl přisednout – nemysli si, že&nbsp;jsem se&nbsp;vrátil jako žebrák: mám pěkných pár set dolarů, ani Polana to&nbsp;ještě neví. Hle, poznal mne Pjosa; tak vida, samo to&nbsp;přišlo, samo přijde i&nbsp;ostatní, zaradoval se&nbsp;Hordubal. Žide, nalej mi&nbsp;ještě jednu!</span></p>
        <p class="chunk" data-nb-ref-number="146" data-nb-words="163" data-nb-chars="925"><span class="idea" data-nb-ref-number="147" id="idea147" data-nb-words="163" data-nb-chars="925">Dveře se&nbsp;rozletí a&nbsp;hrne se&nbsp;do&nbsp;nich chlap, hrne se&nbsp;jako velká voda – ale vždyť je&nbsp;to&nbsp;Vasil Gerič Vasilů, kamarád nejlepší; jen pozří, a&nbsp;už&nbsp;ke&nbsp;stolu, Vasile! Juraji! Škrábe takové chlapské pocelování a&nbsp;smrdí tabákem, ale dobré je, ech, ty&nbsp;Vasile! „Vítám tě, Juraji,“ povídá nějak starostlivě, „a cože jsi přijel?“ „A co, ty&nbsp;somáre, měl jsem tam umřít?“ směje se&nbsp;Hordubal. „Inu,“ povídá Gerič vyhýbavě, „není teď sedlákům dobře. Zdráv, pravda? Chvála Bohu aspoň za&nbsp;to.“ Divný jsi, Vasile, sedáš jen na&nbsp;půl zadku a&nbsp;sklenku do&nbsp;sebe hore dnem převracíš. Co&nbsp;nového? Nu, starý Kekerčuk zemřel, ten týden po&nbsp;velké noci, dej mu&nbsp;Bůh věčnou slávu, a&nbsp;v&nbsp;neděli si&nbsp;bral mladý Horolenko Michalčukovu holku; loni nám čert nadělil slintavku – Ja, Juraji, udělali mne tu&nbsp;starostou, bíro<a href="./resources/undefined">[1]</a> jsem, to&nbsp;víš, jen pro zlost – Hovor se&nbsp;trhá, Vasil Vasilů neví jaksi, co&nbsp;by&nbsp;povídal; vstává a&nbsp;podává tlapu Jurajovi: „Bůh tě&nbsp;potěš, Juraji; musím už&nbsp;jít.“</span></p>
        <p class="chunk" data-nb-ref-number="147" data-nb-words="108" data-nb-chars="594"><span class="idea" data-nb-ref-number="148" id="idea148" data-nb-words="108" data-nb-chars="594">Juraj se&nbsp;usmívá a&nbsp;otáčí sklenku v&nbsp;těžkých prstech. Není už&nbsp;Vasil, jako býval, ach, Pane na&nbsp;nebi, jak ten dovedl pít, až&nbsp;okna řinčela; ale přišel a&nbsp;poceloval – kamarád. Bůh tě&nbsp;potěš, Juraji; co&nbsp;ty&nbsp;tak, mám snad napsáno na&nbsp;nose, že&nbsp;se&nbsp;mi&nbsp;nepovedl návrat? Hej, že&nbsp;nepovedl, ale to&nbsp;ještě přijde; pomalu, pomalu se&nbsp;budu navracet, každý den o&nbsp;kousek, a&nbsp;vidíš, najednou budu doma. Mám peníze, Vasile; i&nbsp;pole mohu koupit, i&nbsp;krávy, dvanáct krav, když budu chtít; sám je&nbsp;vyženu na&nbsp;pastvu, třebas až&nbsp;na&nbsp;Volov Chrbát, dvanácti zvonci budou večer zvonit, a&nbsp;Polana bystře poběží otvírat vrata, jako dívčí – –</span></p>
        <p class="chunk" data-nb-ref-number="148" data-nb-words="121" data-nb-chars="652"><span class="idea" data-nb-ref-number="149" id="idea149" data-nb-words="121" data-nb-chars="652">V&nbsp;krčmě ticho, žid dříme za&nbsp;pultem, což, dobrá je&nbsp;člověku taková samota; točí se&nbsp;mu&nbsp;hlava, točí, ale tím se, kamaráde, srovnají myšlenky. Vracet se&nbsp;krokem a&nbsp;pomalu, jako se&nbsp;vrací stádo; ale což, přihnat se&nbsp;jako spřežení, šturmem vtrhnout do&nbsp;dvora, až&nbsp;trysknou jiskry – vysoko stát, vysoko držet opratě a&nbsp;seskočit – tu&nbsp;jsem, Polano, a&nbsp;teď tě&nbsp;nepustím; vysoko na&nbsp;rukou tě&nbsp;donesu domů a&nbsp;přitisknu tě, až&nbsp;ti&nbsp;dech zajde. Hebká jsi, Polano. Osm let, osm let jsem na&nbsp;tebe myslel; a&nbsp;teď teprve půjdu k&nbsp;tobě. Hordubal zatíná zuby, až&nbsp;mu&nbsp;nabíhají svaly ve&nbsp;tváři. Hý, koně divoké, hý! Ať&nbsp;vidí Polana – kolena se&nbsp;jí&nbsp;zachvějí lekem a&nbsp;radostí, ať&nbsp;vidí: muž se&nbsp;vrací.</span></p>
        <h3 id="vii" class="chunk" data-nb-ref-number="149" data-nb-words="1" data-nb-chars="4"><span class="idea" data-nb-ref-number="150" id="idea150" data-nb-words="1" data-nb-chars="4">VII.</span></h3>
        <p class="chunk" data-nb-ref-number="150" data-nb-words="151" data-nb-chars="780"><span class="idea" data-nb-ref-number="151" id="idea151" data-nb-words="151" data-nb-chars="780">Opilý jde Hordubal měsíční nocí; opilý, neboť odvykl pálence, neboť odvykl takovým myšlenkám, neboť jde k&nbsp;ženě. Co&nbsp;mrazíš, měsíci, – což nejdu dost ticho, tak lehce, tak lehce, že&nbsp;bych ani rosu na&nbsp;trávě nesetřel? Ej, psiska po&nbsp;celé dědině, to&nbsp;jde Juraj Hordubal, po&nbsp;osmi letech se&nbsp;vrací chlap a&nbsp;ruce nese obloukem, aby vzal do&nbsp;nich ženu: tak, teď tě&nbsp;mám plnou náruč, a&nbsp;ještě to&nbsp;je&nbsp;málo, bral bych tě&nbsp;do&nbsp;úst a&nbsp;koleny svíral, mezi prsty bych tě&nbsp;chtěl cítit, Polano, Polano! A&nbsp;co&nbsp;mrazíš, ty&nbsp;jeden? Pravdaže jsem opilý, protože jsem pil na&nbsp;kuráž, protože se&nbsp;chci po&nbsp;hlavě vrhnout domů; zavřít oči, zamávat rukama a&nbsp;skočit po&nbsp;hlavě – – tu&nbsp;mě&nbsp;máš, Polano, tu&nbsp;a&nbsp;tu&nbsp;a&nbsp;tu, všude, kde jsou tvé ruce, tvé nohy, tvá ústa; ech, jak jsi veliká, co&nbsp;tě&nbsp;je&nbsp;od&nbsp;hlavy k&nbsp;patě, kdy já&nbsp;tě&nbsp;poberu celou.</span></p>
        <p class="chunk" data-nb-ref-number="151" data-nb-words="58" data-nb-chars="338"><span class="idea" data-nb-ref-number="152" id="idea152" data-nb-words="58" data-nb-chars="338">Hordubal jde měsíční nocí a&nbsp;chvěje se&nbsp;po&nbsp;celém těle. Nezavolal bys, nepromluvil bys v&nbsp;noci měsíční, neuděláš kol na&nbsp;této hladině; ticho, ticho, ten světlý stín jsi ty, nejmenuj mne, to&nbsp;jsem já; tak tiše tě&nbsp;držím, jako když roste strom, a&nbsp;neudělám kol na&nbsp;této hladině, nepromluvím, nevydechnu; ach, Polano, bylo by&nbsp;slyšet, jak padá hvězda.</span></p>
        <p class="chunk" data-nb-ref-number="152" data-nb-words="117" data-nb-chars="578"><span class="idea" data-nb-ref-number="153" id="idea153" data-nb-words="117" data-nb-chars="578">Ale ne, k&nbsp;nám měsíc nesvítí, u&nbsp;nás nemrazí měsíc; svítí nad černým lesem, a&nbsp;u&nbsp;nás je&nbsp;tma, taková tma, co&nbsp;dýchá; musíš potmě šátrat rukama a&nbsp;najdeš ženu, spí – nespí, nevidíš ji&nbsp;a&nbsp;je&nbsp;jí&nbsp;tu&nbsp;plno, tiše se&nbsp;ti&nbsp;směje a&nbsp;dělá ti&nbsp;místo; jaképak místo pro takového kolohnáta, nevejdeš se, musíš se&nbsp;vtisknout mezi její paže; a&nbsp;ona ti&nbsp;šeptá do&nbsp;ucha, nevíš co&nbsp;– řeč je&nbsp;chladná, ale teplý je&nbsp;šepot a&nbsp;temný, hned je&nbsp;tu&nbsp;ještě hustší tma, tak hustá a&nbsp;těžká, že&nbsp;ji&nbsp;hmatáš, a&nbsp;je&nbsp;to&nbsp;žena, tu&nbsp;vlasy, tu&nbsp;ramena, a&nbsp;dýchá, syká mezi zuby, dýchá ti&nbsp;temně do&nbsp;tváře – Ech, Polano, vyhrkl Hordubal, ach ty!</span></p>
        <p class="chunk" data-nb-ref-number="153" data-nb-words="28" data-nb-chars="157"><span class="idea" data-nb-ref-number="154" id="idea154" data-nb-words="28" data-nb-chars="157">Tiše otvírá Juraj branku do&nbsp;dvora a&nbsp;chvěje se. Na&nbsp;zápraží sedí Polana v&nbsp;světle měsíčním a&nbsp;čeká. „Ty, Polano,“ bručí Hordubal a&nbsp;srdce mu&nbsp;klesá. „Proč nespíš?“</span></p>
        <p class="chunk" data-nb-ref-number="154" data-nb-words="29" data-nb-chars="146"><span class="idea" data-nb-ref-number="155" id="idea155" data-nb-words="29" data-nb-chars="146">Polana se&nbsp;zatřásla chladem. „Čekám na&nbsp;tebe. Chtěla jsem se&nbsp;tě&nbsp;zeptat – Loňského roku jsme dostali za&nbsp;pár koní sedm tisíc; tak co&nbsp;ty&nbsp;– co&nbsp;myslíš –“</span></p>
        <p class="chunk" data-nb-ref-number="155" data-nb-words="16" data-nb-chars="76"><span class="idea" data-nb-ref-number="156" id="idea156" data-nb-words="16" data-nb-chars="76">„A – áno,“ míní Hordubal váhavě. „Dobré je&nbsp;to, což, zítra si&nbsp;o&nbsp;tom povíme –“</span></p>
        <p class="chunk" data-nb-ref-number="156" data-nb-words="18" data-nb-chars="107"><span class="idea" data-nb-ref-number="157" id="idea157" data-nb-words="18" data-nb-chars="107">„Já chci teď,“ praví Polana tvrdě. „Proto čekám. Já&nbsp;už&nbsp;nechci sloužit kravám… robotit na&nbsp;poli… nu, nechci!“</span></p>
        <p class="chunk" data-nb-ref-number="157" data-nb-words="19" data-nb-chars="106"><span class="idea" data-nb-ref-number="158" id="idea158" data-nb-words="19" data-nb-chars="106">„Nebudeš,“ povídá Hordubal a&nbsp;dívá se&nbsp;na&nbsp;její ruce, bílé ve&nbsp;světle měsíčním. „Teď jsem tu&nbsp;já, abych robil.“</span></p>
        <p class="chunk" data-nb-ref-number="158" data-nb-words="3" data-nb-chars="14"><span class="idea" data-nb-ref-number="159" id="idea159" data-nb-words="3" data-nb-chars="14">„A co&nbsp;Štěpán?“</span></p>
        <p class="chunk" data-nb-ref-number="159" data-nb-words="17" data-nb-chars="95"><span class="idea" data-nb-ref-number="160" id="idea160" data-nb-words="17" data-nb-chars="95">Juraj mlčí, vzdychá, proč zrovna teď o&nbsp;tom mluvit? „Nu,“ bručí, „nebude tu&nbsp;dost práce pro dva.“</span></p>
        <p class="chunk" data-nb-ref-number="160" data-nb-words="16" data-nb-chars="82"><span class="idea" data-nb-ref-number="161" id="idea161" data-nb-words="16" data-nb-chars="82">„A co&nbsp;koně?“ namítá Polana rychle. „Musí být někdo u&nbsp;koní, a&nbsp;ty&nbsp;koním nerozumíš –“</span></p>
        <p class="chunk" data-nb-ref-number="161" data-nb-words="7" data-nb-chars="45"><span class="idea" data-nb-ref-number="162" id="idea162" data-nb-words="7" data-nb-chars="45">„Pravda,“ uhýbá Hordubal. „A co, nějak bude.“</span></p>
        <p class="chunk" data-nb-ref-number="162" data-nb-words="14" data-nb-chars="74"><span class="idea" data-nb-ref-number="163" id="idea163" data-nb-words="14" data-nb-chars="74">„Já to&nbsp;chci vědět,“ naléhá Polana a&nbsp;zatíná pěsti. Ech ty, jaká jsi prudká!</span></p>
        <p class="chunk" data-nb-ref-number="163" data-nb-words="22" data-nb-chars="140"><span class="idea" data-nb-ref-number="164" id="idea164" data-nb-words="22" data-nb-chars="140">„Jak ty&nbsp;chceš, Polano, jak ty&nbsp;chceš,“ slyší Juraj svůj vlastní hlas. „Zůstane Štěpán, dušinko… Abys věděla, nesu peníze… Všechno ti&nbsp;udělám.“</span></p>
        <p class="chunk" data-nb-ref-number="164" data-nb-words="27" data-nb-chars="165"><span class="idea" data-nb-ref-number="165" id="idea165" data-nb-words="27" data-nb-chars="165">„Štěpán rozumí koním,“ slyší Hordubal, „nenašel bys takového. Pět let tu&nbsp;slouží –“ Polana vstává, divná a&nbsp;bledá v&nbsp;světle měsíčním. „Dobrou noc. Jdi tiše, Hafie spí.“</span></p>
        <p class="chunk" data-nb-ref-number="165" data-nb-words="10" data-nb-chars="44"><span class="idea" data-nb-ref-number="166" id="idea166" data-nb-words="10" data-nb-chars="44">„Co – co&nbsp;ty&nbsp;– kam jdeš?“ udivil se&nbsp;Hordubal.</span></p>
        <p class="chunk" data-nb-ref-number="166" data-nb-words="24" data-nb-chars="120"><span class="idea" data-nb-ref-number="167" id="idea167" data-nb-words="24" data-nb-chars="120">„Na půdu spat. Ty&nbsp;spíš v&nbsp;jizbě, ty&nbsp;jsi – gazda.“ Něco tvrdého, něco zlého je&nbsp;v&nbsp;Polanině tváři. „Štěpán – spí v&nbsp;konírně.“</span></p>
        <p class="chunk" data-nb-ref-number="167" data-nb-words="39" data-nb-chars="192"><span class="idea" data-nb-ref-number="168" id="idea168" data-nb-words="39" data-nb-chars="192">Bez hnutí sedí Hordubal na&nbsp;zápraží a&nbsp;zírá do&nbsp;měsíční noci. Tak, tak. Hlava nechce myslet, zdřevěněla; a&nbsp;co&nbsp;mi&nbsp;to&nbsp;sedí v&nbsp;krku, že&nbsp;se&nbsp;to&nbsp;nedá spolknout? Ty&nbsp;spíš v&nbsp;jizbě, ty&nbsp;jsi gazda. Tak je&nbsp;to.</span></p>
        <p class="chunk" data-nb-ref-number="168" data-nb-words="131" data-nb-chars="689"><span class="idea" data-nb-ref-number="169" id="idea169" data-nb-words="131" data-nb-chars="689">Někde v&nbsp;dálce štěká psisko, ve&nbsp;chlévě zařinčel řetěz krávy. Ty&nbsp;spíš v&nbsp;jizbě. Ech, hlava pitomá! můžeš jí&nbsp;kroutit, a&nbsp;nic, nic – trne jen. Prý gazda. To&nbsp;všecko je&nbsp;tvé, gazdo, ty&nbsp;bílé stěny, dvůr, všecko: jaký jsi ty&nbsp;pán, celou jizbu máš pro sebe, sám se&nbsp;rozvalíš na&nbsp;posteli – inu, gazda! A&nbsp;cože nemohu vstát, cože mám hlavu tak tupou – to&nbsp;snad ta&nbsp;pálenka, dřevěný líh mně nalil žid zrzavý, ale nešel-li jsem z&nbsp;krčmy, jako bych tančil? Tož tak, v&nbsp;jizbě. To&nbsp;chce Polana uctít gazdu, jako host bude spát – Nesmírná únava padá na&nbsp;Hordubala. Nu&nbsp;ano, chce ona, abych si&nbsp;odpočinul, abych si&nbsp;pohověl po&nbsp;cestě; ba, vždyť nemohu ani vstát, hloupé, mít nohy jako z&nbsp;rosolu. A&nbsp;měsíc už&nbsp;zalezl za&nbsp;střechu.</span></p>
        <p class="chunk" data-nb-ref-number="169" data-nb-words="133" data-nb-chars="714"><span class="idea" data-nb-ref-number="170" id="idea170" data-nb-words="133" data-nb-chars="714">„Odbila jedenáctá ho-di-na, chval každý duch Hospo-di-na –“ To&nbsp;vyvolává ponocný – v&nbsp;Americe se&nbsp;nevolá, divná je&nbsp;Amerika. Ať&nbsp;mne tu&nbsp;nevidí, hanba by&nbsp;byla, lekl se&nbsp;Hordubal a&nbsp;tiše, jako zloděj se&nbsp;krade do&nbsp;jizby. Svléká kabát a&nbsp;slyší slabounký dech – sláva ti, Bože, Polana jen žertovala a&nbsp;spí tady; ach, já&nbsp;hlupák, a&nbsp;já&nbsp;zatím jako pařez na&nbsp;dvorku! Juraj se&nbsp;ticho, ticho krade k&nbsp;posteli a&nbsp;hmatá: to&nbsp;jsou vlásky, to&nbsp;paže tenoučká a&nbsp;chabá – Hafie. Dítě zavrnělo a&nbsp;zarylo se&nbsp;tváří do&nbsp;podušky. Pravda, Hafie. Juraj si&nbsp;ticho sedl na&nbsp;kraj postele, přikreju nožičky dítěti: ech, Bože, jak si&nbsp;mám lehnout? dítě bych leda vzbudil. To&nbsp;asi Polana chtěla, aby si&nbsp;dítě zvykalo na&nbsp;tátu. Tož tak, tatko a&nbsp;dítě v&nbsp;jizbě a&nbsp;ona na&nbsp;půdě.</span></p>
        <p class="chunk" data-nb-ref-number="170" data-nb-words="78" data-nb-chars="397"><span class="idea" data-nb-ref-number="171" id="idea171" data-nb-words="78" data-nb-chars="397">Něco zasvitlo v&nbsp;Jurajovi a&nbsp;– nu, nedá to&nbsp;pokoj. Řekla: Jdu spat na&nbsp;půdu. A&nbsp;třeba to&nbsp;řekla naschvál: ty&nbsp;hloupý, můžeš přijít za&nbsp;mnou, víš, kde jsem: jdu na&nbsp;půdu spat. Na&nbsp;půdě není Hafie. Hordubal stojí ve&nbsp;tmě jako sloup a&nbsp;srdce mu&nbsp;buchá. Polana je&nbsp;hrdá, neřekne: tady mě&nbsp;máš; sám musíš za&nbsp;ní&nbsp;jako za&nbsp;dívčí, potmě budeš šátrat, a&nbsp;ona se&nbsp;potichu zasměje, ach, Juro, ty&nbsp;hloupý, osm let na&nbsp;tebe myslím.</span></p>
        <p class="chunk" data-nb-ref-number="171" data-nb-words="43" data-nb-chars="246"><span class="idea" data-nb-ref-number="172" id="idea172" data-nb-words="43" data-nb-chars="246">Ticho, ticho leze Juraj na&nbsp;půdu. Ach, jaká tma, Polano, kde jsi, slyším ti&nbsp;buchat srdce. „Polano, Polano,“ šeptá Hordubal a&nbsp;hmatá do&nbsp;černa. „Jdi, jdi pryč,“ zasténalo, zajektalo to&nbsp;ze&nbsp;tmy, „já tě&nbsp;nechci! Prosím tě, prosím tě, Juraji, prosím tě&nbsp;–“</span></p>
        <p class="chunk" data-nb-ref-number="172" data-nb-words="15" data-nb-chars="89"><span class="idea" data-nb-ref-number="173" id="idea173" data-nb-words="15" data-nb-chars="89">„Já nic, Polano,“ bručí Hordubal nesmírně zmaten. „Já jen… zeptat se, dobře-li tu&nbsp;spíš –“</span></p>
        <p class="chunk" data-nb-ref-number="173" data-nb-words="10" data-nb-chars="51"><span class="idea" data-nb-ref-number="174" id="idea174" data-nb-words="10" data-nb-chars="51">„Prosím tě, jdi pryč, jdi,“ jektá to&nbsp;ze&nbsp;tmy hrůzou.</span></p>
        <p class="chunk" data-nb-ref-number="174" data-nb-words="19" data-nb-chars="114"><span class="idea" data-nb-ref-number="175" id="idea175" data-nb-words="19" data-nb-chars="114">„Chtěl jsem ti&nbsp;jen říci,“ koktá Hordubal, „… všecko zůstane, dušinko, jak budeš chtít… i&nbsp;roviny můžeš přikoupit –“</span></p>
        <p class="chunk" data-nb-ref-number="175" data-nb-words="8" data-nb-chars="43"><span class="idea" data-nb-ref-number="176" id="idea176" data-nb-words="8" data-nb-chars="43">„Jdi, jdi pryč,“ křičí Polana beze smyslů –</span></p>
        <p class="chunk" data-nb-ref-number="176" data-nb-words="71" data-nb-chars="350"><span class="idea" data-nb-ref-number="177" id="idea177" data-nb-words="71" data-nb-chars="350">– a&nbsp;Juraj neví, jak se&nbsp;dostal dolů, tak nějak, jako by&nbsp;střemhlav padal do&nbsp;propasti. Ale kdež, nepadá, sedí na&nbsp;posledním schodku a&nbsp;padá do&nbsp;propasti. Tak hluboko, Kriste Ježíši, tak hluboko padat! A&nbsp;kdo to&nbsp;tu&nbsp;jíká? To&nbsp;ty, to&nbsp;ty. Já&nbsp;nehekám, já&nbsp;se&nbsp;jen pokouším dýchat a&nbsp;nemohu za&nbsp;to, že&nbsp;to&nbsp;tak zaúpí, a&nbsp;zas, a&nbsp;zas! Nu&nbsp;jen si&nbsp;hekej, jsi doma, jsi gazda –</span></p>
        <p class="chunk" data-nb-ref-number="177" data-nb-words="128" data-nb-chars="674"><span class="idea" data-nb-ref-number="178" id="idea178" data-nb-words="128" data-nb-chars="674">Hordubal se&nbsp;zastavil ve&nbsp;svém pádu, sedí na&nbsp;schodku a&nbsp;civí do&nbsp;tmy. Ty&nbsp;spíš v&nbsp;jizbě, řekla, jsi gazda. Tedy tak ty, Polano: osm let jsi byla svou paní, a&nbsp;teď se&nbsp;zlobíš, že&nbsp;máš mít gazdu nad sebou. Ech, dušinko, podívej se, jaký to&nbsp;gazda: sedí na&nbsp;schodku a&nbsp;fňuká, nos bys mu&nbsp;utřela zástěrou, takový je&nbsp;to&nbsp;hospodář. Hordubal cítí něco na&nbsp;hubě, sahá na&nbsp;to, i&nbsp;můj ty&nbsp;Bože, vždyť je&nbsp;to&nbsp;úsměv. Hordubal se&nbsp;usmívá do&nbsp;tmy: jakýpak gazda, čeledín. Přišel čeledín ke&nbsp;kravám, paní, a&nbsp;ty, Polano, budeš jako statkářka. Nu, vidíš, všecko se&nbsp;to&nbsp;dá&nbsp;srovnat: koně i&nbsp;krávy, Štěpán i&nbsp;Juraj. Krávy ti&nbsp;vypěstuju, Polano, radost se&nbsp;na&nbsp;ně&nbsp;podívat – a&nbsp;ovce; všeho budeš mít, nad vším budeš gazdovat.</span></p>
        <p class="chunk" data-nb-ref-number="178" data-nb-words="66" data-nb-chars="367"><span class="idea" data-nb-ref-number="179" id="idea179" data-nb-words="66" data-nb-chars="367">Tak vida, už&nbsp;to&nbsp;jde dýchat a&nbsp;neheká to; můžeš do&nbsp;sebe nabrat vzduchu jako kovářův měch. Kdežpak, hospodyně, čeledín nepatří do&nbsp;jizby; půjde spat ke&nbsp;kravám, tam je&nbsp;jeho místo. Člověk není aspoň tak sám, slyší někoho dýchat; stane se&nbsp;mu, že&nbsp;zničehonic promluví nahlas a&nbsp;sám se&nbsp;toho lekne, ale ke&nbsp;krávě se&nbsp;může promluvit: otočí hlavu a&nbsp;poslouchá. Dobře se&nbsp;v&nbsp;kravíně spí.</span></p>
        <p class="chunk" data-nb-ref-number="179" data-nb-words="28" data-nb-chars="156"><span class="idea" data-nb-ref-number="180" id="idea180" data-nb-words="28" data-nb-chars="156">Ticho, ticho jde Juraj do&nbsp;chléva; teplý pach krav ho&nbsp;ovane, pohnul se&nbsp;řetěz na&nbsp;žebři. Héta, kravičky, héta, to&nbsp;jsem já; chvála Bohu, slámy dost pro člověka.</span></p>
        <p class="chunk" data-nb-ref-number="180" data-nb-words="25" data-nb-chars="156"><span class="idea" data-nb-ref-number="181" id="idea181" data-nb-words="25" data-nb-chars="156">„Odbila dvanáctá ho-di-na, chval každý duch Hos-po-di-na, i&nbsp;Ježíše, jeho syna –“ Ne, to&nbsp;v&nbsp;Americe nebylo. „Opatrujte světlo, oheň, by&nbsp;nebyl nikomu škoden –“</span></p>
        <p class="chunk" data-nb-ref-number="181" data-nb-words="11" data-nb-chars="49"><span class="idea" data-nb-ref-number="182" id="idea182" data-nb-words="11" data-nb-chars="49">Tú&nbsp;– tú&nbsp;– tú&nbsp;ponocného roh, jako když bučí kráva.</span></p>
        <h3 id="viii" class="chunk" data-nb-ref-number="182" data-nb-words="1" data-nb-chars="5"><span class="idea" data-nb-ref-number="183" id="idea183" data-nb-words="1" data-nb-chars="5">VIII.</span></h3>
        <p class="chunk" data-nb-ref-number="183" data-nb-words="15" data-nb-chars="94"><span class="idea" data-nb-ref-number="184" id="idea184" data-nb-words="15" data-nb-chars="94">Štěpán zapřahá koně k&nbsp;vozu. „Dobrý den, hospodáři,“ volá, „nechcete se&nbsp;podívat dolů na&nbsp;louky?“</span></p>
        <p class="chunk" data-nb-ref-number="184" data-nb-words="33" data-nb-chars="184"><span class="idea" data-nb-ref-number="185" id="idea185" data-nb-words="33" data-nb-chars="184">Juraj se&nbsp;trochu mračí: což jsem já&nbsp;panský správčík, abych jezdil vozem obhlížet pole? A&nbsp;což, není co&nbsp;robit, není kam jít s&nbsp;kosou na&nbsp;žita; proč bych se&nbsp;nepodíval na&nbsp;Polanino gazdovství?</span></p>
        <p class="chunk" data-nb-ref-number="185" data-nb-words="58" data-nb-chars="303"><span class="idea" data-nb-ref-number="186" id="idea186" data-nb-words="58" data-nb-chars="303">Široké plátěné gatě má&nbsp;Štěpán a&nbsp;modrou zástěru, – vidět, že&nbsp;je&nbsp;z&nbsp;roviny; a&nbsp;černý je&nbsp;jako cikán. „C – c,“ mlaskne na&nbsp;koně, a&nbsp;už&nbsp;to&nbsp;s&nbsp;rachotem a&nbsp;řinčením letí, Juraj se&nbsp;má&nbsp;co&nbsp;držet žebřiny; ale Štěpán stojí, klobouček nazad, opratě vysoko a&nbsp;pohrává bičem nad šíjemi koní. Nu, nu, pomalu, není tak naspěch.</span></p>
        <p class="chunk" data-nb-ref-number="186" data-nb-words="18" data-nb-chars="100"><span class="idea" data-nb-ref-number="187" id="idea187" data-nb-words="18" data-nb-chars="100">„Ech ty,“ povídá Juraj nespokojeně, „co tak táhneš koně u&nbsp;huby? Vidíš, jak melou pysky, bolí je&nbsp;to.“</span></p>
        <p class="chunk" data-nb-ref-number="187" data-nb-words="15" data-nb-chars="81"><span class="idea" data-nb-ref-number="188" id="idea188" data-nb-words="15" data-nb-chars="81">Štěpán se&nbsp;obrací a&nbsp;zubí se. „To se&nbsp;musí, pane,“ povídá. „Aby nesli hlavu nahoru.“</span></p>
        <p class="chunk" data-nb-ref-number="188" data-nb-words="11" data-nb-chars="64"><span class="idea" data-nb-ref-number="189" id="idea189" data-nb-words="11" data-nb-chars="64">„A k&nbsp;čemu,“ namítá Hordubal. „Ať nesou hlavu, jak jim narostla.“</span></p>
        <p class="chunk" data-nb-ref-number="189" data-nb-words="34" data-nb-chars="202"><span class="idea" data-nb-ref-number="190" id="idea190" data-nb-words="34" data-nb-chars="202">„To se&nbsp;dobře platí, hospodáři,“ vysvětluje Štěpán. „Každý kupec se&nbsp;dívá, nese-li kůň hlavu hore. Pozírejte, pane, pozírejte, teď běží dobře: po&nbsp;zadních nohách, a&nbsp;předníma jen tak hrabou po&nbsp;zemi. C&nbsp;– c.“</span></p>
        <p class="chunk" data-nb-ref-number="190" data-nb-words="6" data-nb-chars="32"><span class="idea" data-nb-ref-number="191" id="idea191" data-nb-words="6" data-nb-chars="32">„A nežeň je&nbsp;tak,“ volá Hordubal.</span></p>
        <p class="chunk" data-nb-ref-number="191" data-nb-words="14" data-nb-chars="78"><span class="idea" data-nb-ref-number="192" id="idea192" data-nb-words="14" data-nb-chars="78">„Učí se&nbsp;běhat,“ praví Manya lhostejně. „Ať se&nbsp;učí. Co, pane, s&nbsp;pomalým koněm?“</span></p>
        <p class="chunk" data-nb-ref-number="192" data-nb-words="63" data-nb-chars="367"><span class="idea" data-nb-ref-number="193" id="idea193" data-nb-words="63" data-nb-chars="367">Vozí-li Štěpán takto Polanu? přemítá Hordubal. Celá dědina se&nbsp;ohlíží: to&nbsp;jede Hordubalova žena, inu, jako statkářka; ruce založí a&nbsp;jede si. A&nbsp;co&nbsp;by&nbsp;nezpychla? myslí si&nbsp;Juraj. Chvála Bohu, je&nbsp;jiná než druhé ženštiny, tvrdá a&nbsp;rovná jako sloup; zřídila dvorec jako kaštel<a href="./resources/undefined">[2]</a>, sedm tisíc stržila za&nbsp;pár koní, tak co, má&nbsp;proč nést hlavu nahoru. To&nbsp;se, brachu, dobře platí.</span></p>
        <p class="chunk" data-nb-ref-number="193" data-nb-words="14" data-nb-chars="75"><span class="idea" data-nb-ref-number="194" id="idea194" data-nb-words="14" data-nb-chars="75">„Tak tady je&nbsp;ta&nbsp;rovina,“ ukazuje Štěpán bičem. „Až po&nbsp;ty&nbsp;akáty patří paní.“</span></p>
        <p class="chunk" data-nb-ref-number="194" data-nb-words="33" data-nb-chars="171"><span class="idea" data-nb-ref-number="195" id="idea195" data-nb-words="33" data-nb-chars="171">Hordubal slézá z&nbsp;vozu jako rozlámaný. Roztřásl jsi mne, čerte. Tak to&nbsp;je&nbsp;ta&nbsp;rovina; pravda, tráva až&nbsp;po&nbsp;pás, ale suchá a&nbsp;tvrdá – nepovídej, to&nbsp;není řepná půda, to&nbsp;je&nbsp;step.</span></p>
        <p class="chunk" data-nb-ref-number="195" data-nb-words="18" data-nb-chars="97"><span class="idea" data-nb-ref-number="196" id="idea196" data-nb-words="18" data-nb-chars="97">Manya se&nbsp;drbe na&nbsp;šíji. „Přikoupit té&nbsp;roviny až&nbsp;tamto, hospodáři, třicet koní by&nbsp;se&nbsp;tu&nbsp;dalo pást.“</span></p>
        <p class="chunk" data-nb-ref-number="196" data-nb-words="10" data-nb-chars="58"><span class="idea" data-nb-ref-number="197" id="idea197" data-nb-words="10" data-nb-chars="58">„Nu – u,“ namítá Hordubal, „žír to, holenku, zrovna není.“</span></p>
        <p class="chunk" data-nb-ref-number="197" data-nb-words="16" data-nb-chars="89"><span class="idea" data-nb-ref-number="198" id="idea198" data-nb-words="16" data-nb-chars="89">„Jaký žír?“ šklebí se&nbsp;Manya. „Kůň má&nbsp;být, pane, suchý. Či&nbsp;chcete krmit koně pro řezníka?“</span></p>
        <p class="chunk" data-nb-ref-number="198" data-nb-words="34" data-nb-chars="172"><span class="idea" data-nb-ref-number="199" id="idea199" data-nb-words="34" data-nb-chars="172">Hordubal neodpovídá a&nbsp;jde ke&nbsp;koním, plácá je&nbsp;po&nbsp;lysině. „No – no&nbsp;– no, malý, neboj se, jsi chlapíček. Co&nbsp;stříháš ušima? A&nbsp;ty, ach, ty&nbsp;jsi moudrá! Co&nbsp;hrabeš, co&nbsp;bys chtěla?“</span></p>
        <p class="chunk" data-nb-ref-number="199" data-nb-words="14" data-nb-chars="87"><span class="idea" data-nb-ref-number="200" id="idea200" data-nb-words="14" data-nb-chars="87">Štěpán vypřahá koně, vztyčí se&nbsp;a&nbsp;povídá nějak ostře: „Nemluvit na&nbsp;koně, pane. Změknou.“</span></p>
        <p class="chunk" data-nb-ref-number="200" data-nb-words="40" data-nb-chars="187"><span class="idea" data-nb-ref-number="201" id="idea201" data-nb-words="40" data-nb-chars="187">Hordubal se&nbsp;k&nbsp;němu prudce obrací: Co&nbsp;ty&nbsp;tak na&nbsp;gazdu! A&nbsp;co, to&nbsp;on&nbsp;třeba jen tak, aby si&nbsp;na&nbsp;mne koně nezvykli. A&nbsp;já&nbsp;se&nbsp;ti&nbsp;do&nbsp;tvých koní míchat nebudu, ty&nbsp;somáre; nu, nu, nemusíš se&nbsp;mračit.</span></p>
        <p class="chunk" data-nb-ref-number="201" data-nb-words="63" data-nb-chars="348"><span class="idea" data-nb-ref-number="202" id="idea202" data-nb-words="63" data-nb-chars="348">Štěpán nechává koně volně pást a&nbsp;bere kosu, bude kosit seno; jaký hlupák, nevzal s&nbsp;sebou ani druhou kosu. Juraj povzdychl a&nbsp;zírá přes rovinu k&nbsp;vrchům nad Krivou. Tam jsou aspoň pořádná pole – pravda, samý kámen, ale jsou to&nbsp;pole: brambory, ovsy, žita – někde žito ještě stojí, někde už&nbsp;vážou snopky – „A kdože, Štěpáne, koupil ta&nbsp;naše pole nahoře?“</span></p>
        <p class="chunk" data-nb-ref-number="202" data-nb-words="4" data-nb-chars="29"><span class="idea" data-nb-ref-number="203" id="idea203" data-nb-words="4" data-nb-chars="29">„Nějaký Pjosa,“ povídá Manya.</span></p>
        <p class="chunk" data-nb-ref-number="203" data-nb-words="37" data-nb-chars="191"><span class="idea" data-nb-ref-number="204" id="idea204" data-nb-words="37" data-nb-chars="191">Aha, Pjosa, Andrej Pjosa Husár; a&nbsp;proto on&nbsp;se&nbsp;v&nbsp;krčmě nehlásil, styděl se, že&nbsp;ženskou připravil o&nbsp;pole. Juraj zírá k&nbsp;vrchům, divné, jako by&nbsp;pole Hordubalů seběhla z&nbsp;hor a&nbsp;sedla si&nbsp;do&nbsp;roviny –</span></p>
        <p class="chunk" data-nb-ref-number="204" data-nb-words="8" data-nb-chars="40"><span class="idea" data-nb-ref-number="205" id="idea205" data-nb-words="8" data-nb-chars="40">„A Rybáry jsou tady dole?“ ptá se&nbsp;Juraj.</span></p>
        <p class="chunk" data-nb-ref-number="205" data-nb-words="11" data-nb-chars="68"><span class="idea" data-nb-ref-number="206" id="idea206" data-nb-words="11" data-nb-chars="68">„Tady dole,“ povídá Štěpán. „V tuto stranu, tři hodiny cesty odtud.“</span></p>
        <p class="chunk" data-nb-ref-number="206" data-nb-words="141" data-nb-chars="808"><span class="idea" data-nb-ref-number="207" id="idea207" data-nb-words="141" data-nb-chars="808">Tři hodiny cesty, vida, daleko ještě do&nbsp;Rybár. Hordubal z&nbsp;dlouhé chvíle utrhne stéblo trávy a&nbsp;žvýká je; je&nbsp;nakyslé jaksi a&nbsp;skřípavé – to&nbsp;tráva tam nahoře, na&nbsp;poloninách, chutná docela jinak, kořenitě, mateřídouškou. Juraj se&nbsp;loudá po&nbsp;lukách dál a&nbsp;dál; jaká rovina, nic nevidět než oblohu, ale není to&nbsp;taková obloha jako tam nahoře, je&nbsp;jakási zaprášená. A&nbsp;tady lán kukuřice, pravda, co&nbsp;chlap je&nbsp;vysoká, samý chřást; ach, Hospodine, cože kukuřice vypadá tak nepořádně – pustit do&nbsp;ní&nbsp;svině, to&nbsp;by&nbsp;to&nbsp;chrochtalo! Kdežto žitné pole, to&nbsp;je&nbsp;jako kožich. Akáty – Juraj nemá rád akáty; tam nahoře jsou trnky a&nbsp;brsleny, jeřáby, jalovčí, a&nbsp;žádný takový ničemný akát. Už&nbsp;není vidět ani Manyu v&nbsp;té&nbsp;jeho zástěře a&nbsp;vysokých botách. Jaképak nemluvit na&nbsp;koně! I&nbsp;kůň je&nbsp;moudré zvíře, stejně jako kráva; řečí se&nbsp;naučí mírnosti.</span></p>
        <p class="chunk" data-nb-ref-number="207" data-nb-words="117" data-nb-chars="587"><span class="idea" data-nb-ref-number="208" id="idea208" data-nb-words="117" data-nb-chars="587">Před Jurajem leží rovina, přepadá ho&nbsp;stesk, je&nbsp;to&nbsp;skoro jako moře, co&nbsp;tam! co&nbsp;tam! Obrací se&nbsp;k&nbsp;vrchům, ech vy, i&nbsp;vás rovina užírá, dělá vás malé a&nbsp;hloupé; ale šlapat nahoru, kamaráde, to&nbsp;aspoň poznáš, co&nbsp;je&nbsp;to&nbsp;země! A&nbsp;už&nbsp;to&nbsp;tu&nbsp;Juraj nevydrží, uhání k&nbsp;dědině a&nbsp;nechává za&nbsp;sebou Štěpána s&nbsp;celým jeho spřežením. Podívám se&nbsp;na&nbsp;žita, myslí si, ale běží hodinu, a&nbsp;vrchy jsou pořád ještě kdesi; a&nbsp;to&nbsp;horko tady, ani větérek nevane – to&nbsp;máš tu&nbsp;tvou rovinu. Kdo by&nbsp;byl řekl, že&nbsp;mě&nbsp;Štěpán tak daleko zavezl? Jenom c&nbsp;– c, a&nbsp;už&nbsp;jsme byli kraj světa. Rychlé koně má&nbsp;Polana: co, pane, s&nbsp;pomalým koněm?</span></p>
        <p class="chunk" data-nb-ref-number="208" data-nb-words="111" data-nb-chars="590"><span class="idea" data-nb-ref-number="209" id="idea209" data-nb-words="111" data-nb-chars="590">Hordubal běží už&nbsp;dobré dvě hodiny, a&nbsp;tu&nbsp;konečně je&nbsp;kraj vsi: cikáni, holota jedna, válí se&nbsp;to&nbsp;mezi blínem a&nbsp;durmanem, a&nbsp;tuto už&nbsp;kovárna při silnici – – Hordubal se&nbsp;zastavuje, cosi ho&nbsp;napadá, ej, Polano, já&nbsp;ti&nbsp;ukážu! A&nbsp;už&nbsp;se&nbsp;hrne do&nbsp;kovárny. Hallo, mistře, udělejte mi&nbsp;hák, nu, jaký hák: hák jako závoru, ke&nbsp;dveřím hák, počkám si&nbsp;na&nbsp;něj. Kovář nepoznává Hordubala, je&nbsp;tu&nbsp;tma a&nbsp;nevidí pro výheň. Když hák, tož hák; a&nbsp;kuje hák jako hrom. A&nbsp;což, kováři, dobré koně má&nbsp;Hordubalová? Inu, koně jako čerty, ale panské; nic k&nbsp;práci, strýčku. Ale kovat je, aha! dva chlapi aby takovou potvoru drželi.</span></p>
        <p class="chunk" data-nb-ref-number="209" data-nb-words="86" data-nb-chars="471"><span class="idea" data-nb-ref-number="210" id="idea210" data-nb-words="86" data-nb-chars="471">Hordubal se&nbsp;dívá na&nbsp;ten rozžhavený kousek železa. Něco ti&nbsp;přinesu, Polano, něco do&nbsp;domácnosti. A&nbsp;co&nbsp;může, kováři, takový kůň stát? Bůh mne netrestej, odplivuje kovář, chtějí prý za&nbsp;něj osm tisícek! Tolik peněz za&nbsp;koně! Zchromí se&nbsp;ti&nbsp;divoch, a&nbsp;co&nbsp;máš? Lepší je&nbsp;huculský koník, nebo takový ten těžký valach, zadek jako oltář a&nbsp;prsa jako varhany – ba, bývali to&nbsp;dřív koně ve&nbsp;dvoře! ale teď – traktor! Však prý statkář prodává louky: nač prý seno, nač koně, teď jsou mašiny –</span></p>
        <p class="chunk" data-nb-ref-number="210" data-nb-words="63" data-nb-chars="334"><span class="idea" data-nb-ref-number="211" id="idea211" data-nb-words="63" data-nb-chars="334">Hordubal pokyvuje hlavou. Pravda, mašiny – jako v&nbsp;Americe. Musím dát pozor, aby Polana neudělala hloupost. Přijdou mašiny, a&nbsp;co&nbsp;ty&nbsp;potom s&nbsp;koňmi? Aha, tak vidíš; ne, ne, Polano, nedám dolary za&nbsp;louky. Pole a&nbsp;krávy, to&nbsp;je&nbsp;něco jiného, – mašin se&nbsp;lidé nenajedí. A&nbsp;prý to&nbsp;nic nenese. Inu, třeba i&nbsp;nenese, ale máš mléko a&nbsp;zrní. Tak je&nbsp;to.</span></p>
        <p class="chunk" data-nb-ref-number="211" data-nb-words="73" data-nb-chars="402"><span class="idea" data-nb-ref-number="212" id="idea212" data-nb-words="73" data-nb-chars="402">Hordubal se&nbsp;vrací domů a&nbsp;nese kus železa ještě horký. Polana – asi vaří oběd; a&nbsp;Juraj se&nbsp;krade po&nbsp;schodech k&nbsp;půdě a&nbsp;přidělává hák na&nbsp;vnitřní stranu dvířek. Tak, ještě tuto ten kroužek – Po&nbsp;schůdkách vystupuje Polana, vraští obočí a&nbsp;hledí, co&nbsp;to, co&nbsp;to&nbsp;tam Juraj přitlouká, což, zeptá se? nezeptá, jen upřeně hledí. „Už je&nbsp;to, Polano,“ mručí Hordubal. „Přidělal jsem ti&nbsp;jenom hák, aby ses mohla zavřít.“</span></p>
        <h3 id="ix" class="chunk" data-nb-ref-number="212" data-nb-words="1" data-nb-chars="3"><span class="idea" data-nb-ref-number="213" id="idea213" data-nb-words="1" data-nb-chars="3">IX.</span></h3>
        <p class="chunk" data-nb-ref-number="213" data-nb-words="77" data-nb-chars="436"><span class="idea" data-nb-ref-number="214" id="idea214" data-nb-words="77" data-nb-chars="436">A&nbsp;už&nbsp;je&nbsp;ti&nbsp;to&nbsp;hloupé, Juro, Juraji: chodíš po&nbsp;dvoře, pozíráš a&nbsp;nevíš co&nbsp;dělat. Kapustu pěstovat? To&nbsp;není robota pro chlapa. Sypat slepicím? Svině krmit? Ech, práce pro báby. Všechno dřevo už&nbsp;je&nbsp;pořezáno a&nbsp;naštípáno, vyspravil jsi plot, to&nbsp;ono urobil z&nbsp;polen; lelkuješ jako starý Kyryl, co&nbsp;mele naprázdno bradou tamto na&nbsp;dvorku u&nbsp;Michala Herpáka. A&nbsp;sousedky pokukují, to&nbsp;je&nbsp;pěkný gazda, ruce v&nbsp;kapsách a&nbsp;zívá, i&nbsp;bodejž ti&nbsp;čelist vypadla!</span></p>
        <p class="chunk" data-nb-ref-number="214" data-nb-words="68" data-nb-chars="328"><span class="idea" data-nb-ref-number="215" id="idea215" data-nb-words="68" data-nb-chars="328">Tam dole na&nbsp;lukách – je&nbsp;Manya; co&nbsp;tam? Nemluvit na&nbsp;koně a&nbsp;tak. Buď si&nbsp;tam ty&nbsp;sám, co&nbsp;mně je&nbsp;rovina? Vida ho, čeledín odkudsi, a&nbsp;řekne si, to&nbsp;a&nbsp;to&nbsp;kdybyste udělal, hospodáři. A&nbsp;vidíš, udělám; nemáš mně co&nbsp;poroučet, ale když to&nbsp;je&nbsp;ze&nbsp;dřeva, urobím to. Dřív – lesy se&nbsp;kácely; a&nbsp;prý se&nbsp;už&nbsp;dřevo neprodává, hnije v&nbsp;lese, pily stojí –</span></p>
        <p class="chunk" data-nb-ref-number="215" data-nb-words="42" data-nb-chars="224"><span class="idea" data-nb-ref-number="216" id="idea216" data-nb-words="42" data-nb-chars="224">Hospodine, jednou zase krávy pást! Ne&nbsp;dvě kravičky, to&nbsp;by&nbsp;bylo pro smích lidem, ale dvanáct krav, a&nbsp;hnát je&nbsp;třeba až&nbsp;na&nbsp;Volov Chrbát, v&nbsp;ruce topor na&nbsp;medvěda – A&nbsp;nikdo neřekne: nemluvit na&nbsp;krávy. Musí se&nbsp;zakřičet na&nbsp;hovádka.</span></p>
        <p class="chunk" data-nb-ref-number="216" data-nb-words="38" data-nb-chars="197"><span class="idea" data-nb-ref-number="217" id="idea217" data-nb-words="38" data-nb-chars="197">Ale Polana ani slyšet – prý osm stovek ti&nbsp;dá&nbsp;řezník za&nbsp;krávu, a&nbsp;ještě s&nbsp;tím dělá milosti. Nu, co&nbsp;řezník – pro sebe bych pěstoval dobytek: ale když nechceš, dobrá. Peníze do&nbsp;roviny ti&nbsp;vrážet nebudu.</span></p>
        <p class="chunk" data-nb-ref-number="217" data-nb-words="91" data-nb-chars="487"><span class="idea" data-nb-ref-number="218" id="idea218" data-nb-words="91" data-nb-chars="487">Nebo zapřáhnout krávy do&nbsp;vozu a&nbsp;jet do&nbsp;polí úrodu svážet. Člověk jde, jde; jednu ruku na&nbsp;jhu, hybaj! O&nbsp;– ou! Žádný spěch, jen tolik, co&nbsp;krávy stačí. Ani v&nbsp;Americe jsem si&nbsp;nezvykl na&nbsp;jiný krok: jen jako když krávy jdou. A&nbsp;s&nbsp;nákladem úrody dolů, kolo zachycovat za&nbsp;paprsky, celý naložený vůz držet v&nbsp;ruce – chvála Bohu, člověk aspoň ví, že&nbsp;má&nbsp;pracky. To&nbsp;je, Polano, chlapská robota. Ach slituj se, Bože, jaká marnost – jen ruce jednomu měknou; a&nbsp;jaké jsou to&nbsp;šikovné ruce, tvrdé, americké.</span></p>
        <p class="chunk" data-nb-ref-number="218" data-nb-words="217" data-nb-chars="1072"><span class="idea" data-nb-ref-number="219" id="idea219" data-nb-words="217" data-nb-chars="1072">Což, Polano, tobě se&nbsp;to&nbsp;běží, máš pořád co&nbsp;dělat, tu&nbsp;slípky, tu&nbsp;svině, tu&nbsp;cosi v&nbsp;komoře, ale chlapovi je&nbsp;hanba stát u&nbsp;plotu. Kdybys aspoň řekla, ty, Juraj, to&nbsp;a&nbsp;to&nbsp;bys mohl udělat; ale ty&nbsp;jako šipka, nelze na&nbsp;tebe ani promluvit. Mohl bych ti&nbsp;vypravovat – třeba to: v&nbsp;Americe, Polano, smí chlap zametat, nádobí smí umýt a&nbsp;utírat podlahu, a&nbsp;není mu&nbsp;hanba; dobře se&nbsp;mají báby v&nbsp;Americe. Ale ty&nbsp;– mračíš se, jak jen něco vezmu do&nbsp;ruky, a&nbsp;prý se&nbsp;to&nbsp;nehodí, budou se&nbsp;ti&nbsp;lidé smát. A&nbsp;což, ať&nbsp;se&nbsp;smějí, hlupáci. Dělám něco ve&nbsp;stáji, nakrmím a&nbsp;napojím koně – zas Štěpán se&nbsp;mračí; prý nemluvit na&nbsp;koně a&nbsp;tak. To&nbsp;víš, ty! A&nbsp;vůbec se&nbsp;mračí – nu, nu, jen mne nesežer těma očima. Ani s&nbsp;hospodyní nemluví, hubu stěží otevře a&nbsp;jen těma očima – Zlost má, je&nbsp;zlostí celý žlutý, sám se&nbsp;užírá. – I&nbsp;Polana se&nbsp;ho&nbsp;bojí, říká: Jdi, Hafie, řekni Štěpánovi, ať&nbsp;udělá to&nbsp;a&nbsp;to, zeptej se&nbsp;Štěpána na&nbsp;to&nbsp;a&nbsp;ono – Hafie se&nbsp;ho&nbsp;nebojí. Strýčku, řekne mu, a&nbsp;on&nbsp;ji&nbsp;pohoupe na&nbsp;kolenou, takto, Hafie, skáče hříbě, takto se&nbsp;kolébá kobyla – a&nbsp;zpívá; ale jak někoho uvidí, jako by&nbsp;mu&nbsp;zatrhl, a&nbsp;už&nbsp;zaleze do&nbsp;stáje.</span></p>
        <p class="chunk" data-nb-ref-number="219" data-nb-words="126" data-nb-chars="646"><span class="idea" data-nb-ref-number="220" id="idea220" data-nb-words="126" data-nb-chars="646">Hordubal se&nbsp;drbe v&nbsp;týle. A&nbsp;čertví, mne se&nbsp;Hafie bojí. Hraje si, hraje, ale jak přijdu – konec, nespustí ze&nbsp;mne oka, a&nbsp;jen pryč – Nu, běž si. Ej, Hafie, vyřezával bych ti&nbsp;hračky, jen kdyby ses mi&nbsp;opřela o&nbsp;rameno a&nbsp;dívala se&nbsp;– jé, co&nbsp;to&nbsp;bude? A&nbsp;co&nbsp;bych ti&nbsp;mohl vypravovat o&nbsp;Americe, děvče: černoši jsou tam a&nbsp;mašin takových – i&nbsp;Bůh s&nbsp;tebou, Hafie, a&nbsp;jdi si&nbsp;za&nbsp;tím svým Štěpánem. Nežďuchej ji, Polano, bitím nikoho neochočíš; ale kdybys ty&nbsp;někdy usedla, kdybychom spolu hovořili, přišla by&nbsp;Hafie a&nbsp;poslouchala by, o&nbsp;koleno by&nbsp;se&nbsp;mi&nbsp;opřela loktem – ledacos bych mohl povídat, s&nbsp;otevřenou papulí by&nbsp;dítě poslouchalo. Inu, v&nbsp;zimě snad, v&nbsp;zimě u&nbsp;kamen –</span></p>
        <p class="chunk" data-nb-ref-number="220" data-nb-words="110" data-nb-chars="581"><span class="idea" data-nb-ref-number="221" id="idea221" data-nb-words="110" data-nb-chars="581">Dole ze&nbsp;vsi poplašený křik husí a&nbsp;řinčení vozu – to&nbsp;se&nbsp;vrací Manya. Juraj mávl rukou a&nbsp;klidil se&nbsp;za&nbsp;stodolu. Co&nbsp;tady budu stát, nosem proti nosu! Vezeš hromádku sena a&nbsp;hluku s&nbsp;tím naděláš, jako bys bůhvíco vezl. – A&nbsp;tady je&nbsp;ticho, tady je&nbsp;člověk celému světu za&nbsp;chrbátem. Nechali sad přestárnout, hrušky tu&nbsp;zrávaly a&nbsp;slívy, a&nbsp;teď nic. Měly by&nbsp;se&nbsp;vyřezat ty&nbsp;přestárlé stromy a&nbsp;s&nbsp;podzimem vysadit mladé, ale ne; už&nbsp;tu&nbsp;není nic starého, nic, co&nbsp;tu&nbsp;bývalo dřív, než ty&nbsp;neplodné stromy: jen tu&nbsp;spánembohem zůstaňte. Stinný sádek tu&nbsp;býval, ale teď tu&nbsp;ryjí svině; a&nbsp;ty&nbsp;kopřivy, Pane Bože!</span></p>
        <p class="chunk" data-nb-ref-number="221" data-nb-words="187" data-nb-chars="1027"><span class="idea" data-nb-ref-number="222" id="idea222" data-nb-words="187" data-nb-chars="1027">Nemysli si, ledacos jsem v&nbsp;Americe viděl; díval jsem se, a&nbsp;vida, to&nbsp;nebo to&nbsp;by&nbsp;šlo zařídit i&nbsp;doma. Pěkné věci tam mají, šikovné, – jen toho nářadí všelijakého! Nebo tohle – pěstovat zeleninu. Nebo králíky. Ale králíky nejlíp, až&nbsp;když máš dost chrástu od&nbsp;zeleniny. A&nbsp;což, šlo by&nbsp;ledacos, všechno bych zařídil, jen kdybys, Polano, jen kdybys mrkla okem, co&nbsp;to&nbsp;Juraj robí. A&nbsp;co&nbsp;to&nbsp;bude, Juraji? Klece pro králíky, Hafie bude mít radost, i&nbsp;kožíšek jí&nbsp;ušiješ. Nebo například holubník. A&nbsp;což, nechtěla bys včeličky? Mohl bych vyřezat úly, ne&nbsp;špalky, ale úly s&nbsp;takovým sklíčkem vzadu, aby bylo vidět dovnitř na&nbsp;včelstvo. V&nbsp;Johnstownu byl majner, Polák, veliký včelař; považ, i&nbsp;drátěnou kuklu měl na&nbsp;hubě. Člověk se&nbsp;mnoho naučí. Kdybys chtěla, Polano, kdybys jen pozřela – bylo by&nbsp;ledacos. Nebo zeptat se: jak to&nbsp;a&nbsp;to&nbsp;dělají v&nbsp;Americe? Inu, neptáš se, těžko ti&nbsp;co&nbsp;říci. Člověku je&nbsp;hanba robit něco jen pro svou radost; sám pro sebe – jako by&nbsp;si&nbsp;jenom hrál; ale pro někoho druhého – plivne do&nbsp;dlaně, a&nbsp;ještě si&nbsp;píská. Tak je&nbsp;to, Polano.</span></p>
        <p class="chunk" data-nb-ref-number="222" data-nb-words="81" data-nb-chars="438"><span class="idea" data-nb-ref-number="223" id="idea223" data-nb-words="81" data-nb-chars="438">Sláva ti, Bože, toto už&nbsp;zvoní krávy, už&nbsp;je&nbsp;večer; teď přijdou i&nbsp;naše kravky, třeba je&nbsp;přivázat, napojit, pohladit, Hafie zavolá, Štěpáne, tatko, k&nbsp;večeři; Štěpán hlasitě srká, Polana mlčí, Hafie šeptá se&nbsp;strýčkem Štěpánem, nu, co&nbsp;dělat, dobrou noc, všici. Hafie v&nbsp;jizbě, Polana na&nbsp;půdě, Štěpán ve&nbsp;stáji – ještě obejít dvůr a&nbsp;zalézt do&nbsp;chléva spat. A&nbsp;tam, ruce pod hlavou, se&nbsp;může říkat i&nbsp;nahlas, co&nbsp;by&nbsp;se&nbsp;dalo robit a&nbsp;jak by&nbsp;co&nbsp;mohlo být.</span></p>
        <p class="chunk" data-nb-ref-number="223" data-nb-words="10" data-nb-chars="49"><span class="idea" data-nb-ref-number="224" id="idea224" data-nb-words="10" data-nb-chars="49">A&nbsp;kravky – jako by&nbsp;rozuměly: otočí hlavu a&nbsp;hledí.</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./hordubal_008.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-6Ij0tosSybWYv2P+o4NZvbwDVKI1xUFhRaHNX6THTuo="></script>
  </body>
</html>